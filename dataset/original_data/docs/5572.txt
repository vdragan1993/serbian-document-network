На основу члана 24. став 2. Закона о планирању и изградњи („Службени гласник
РС”, бр. 47/03 и 34/06), 

Влада доноси 

 

ОДЛУКУ 

о изради
Просторног плана подручја посебне намене система продуктовода кроз Републику
Србију (Сомбор – Нови Сад – Панчево – Београд – Смедерево – Јагодина – Ниш) 

"Службени гласник РС", број 15 од 27. фебруара 2009.

 

1. Приступа се изради Просторног плана подручја посебне намене система
продуктовода кроз Републику Србију (Сомбор – Нови Сад – Панчево – Београд –
Смедерево – Јагодина – Ниш) – у даљем тексту: Просторни план. 

2. Циљ доношења Просторног плана је утврђивање дугорочне концепције
организације, коришћења и заштите подручја Просторног плана, као и заштите
система продуктовода кроз Републику Србију. 

Подручје Просторног плана дато је на графичким приказима по деоницама Нови Сад
– Сомбор, Панчево – Нови Сад и Панчево – Београд – Смедерево – Јагодина – Ниш,
који су одштампани уз ову одлуку и чине њен саставни део. 

3. Просторни план обухвата подручје које се налази на деловима територије
градова Сомбор, Нови Сад, Зрењанин, Панчево, Београд, Смедерево, Јагодина и Ниш
и општина Кула, Врбас, Тител, Опово, Ковин, Велика Плана, Лапово, Баточина,
Свилајнац, Ћуприја, Параћин, Ћићевац, Ражањ и Алексинац. 

4. Концепција Просторног плана биће заснована на студијској,
просторно-планској, урбанистичкој и техничкој документацији, као и на
резултатима досадашњих истраживања у области просторног планирања, рударства и
енергетике и заштите животне средине. 

5. Носилац израде Просторног плана је Републичка агенција за просторно
планирање. 

6. Министарства, посебне организације, јавна предузећа и установе надлежне за
послове саобраћаја и телекомуникација, пољопривреде, шумарства и водопривреде,
енергетике, заштите природе, заштите споменика културе, као и други
заинтересовани органи и организације, доставиће у року од 30 дана од дана
ступања на снагу ове одлуке све расположиве податке, услове и документацију из
делокруга свога рада носиоцу израде Просторног плана. 

7. Рок за израду Просторног плана је осам месеци од дана ступања на снагу ове
одлуке. 

8. Средства за израду Просторног плана обезбедиће Јавно предузеће „Транснафта”.


9. Предлог Просторног плана биће изложен на јавни увид у трајању од 30 дана у
зградама скупштина општина, односно скупштина градских општина, са подручја
Просторног плана и то: Сомбор; Кула; Врбас; Нови Сад; Тител; Зрењанин; Опово;
Панчево; Палилула (Београд); Ковин; Смедерево; Велика Плана; Лапово; Баточина;
Свилајнац; Јагодина; Ћуприја; Параћин; Ћићевац; Ражањ; Алексинац; Ниш. 

10. Програм за израду Просторног плана одштампан је уз ову одлуку и чини њен
саставни део. 

11. Саставни део ове одлуке је Одлука о изради стратешке процене утицаја
Просторног плана подручја посебне намене система продуктовода кроз Србију на
животну средину (Сомбор – Нови Сад – Панчево – Београд – Смедерево – Јагодина –
Ниш) – „Службени гласник РС”, број 57/08. 

12. Ова одлука ступа на снагу осмог дана од дана објављивања у „Службеном
гласнику Републике Србије”. 

 

05 број
110-780/2009 

У Београду,
19. фебруара 2009. године 


Влада  

Први
потпредседник Владе – 

заменик
председника Владе, 


Ивица Дачић,
с.р. 

 



 

ПРОГРАМ 

ЗА ИЗРАДУ
ПРОСТОРНОГ ПЛАНА ПОДРУЧЈА 

ПОСЕБНЕ
НАМЕНЕ СИСТЕМА ПРОДУКТОВОДА КРОЗ РЕПУБЛИКУ СРБИЈУ (СОМБОР – НОВИ САД – ПАНЧЕВО
– БЕОГРАД – СМЕДЕРЕВО – ЈАГОДИНА – НИШ) 

1. УВОД

 

Програм за израду Просторног плана подручја посебне намене система продуктовода
кроз Републику Србију (Сомбор – Нови Сад – Панчево – Београд – Смедерево –
Јагодина – Ниш) – у даљем тексту: Програм, припремила је Републичка агенција за
просторно планирање у сарадњи са Јавним предузећем „Транснафта”. 

Предмет Програма је израда Просторног плана подручја посебне намене система
продуктовода кроз Републику Србију. 

Програм је урађен у складу са одредбама чл. 24. и 25. Закона о планирању и
изградњи („Службени гласник РС”, бр. 47/03 и 34/06), чл. 29. и 30. Правилника о
садржини и изради планских докумената („Службени гласник РС”, број 60/03), и
Правилником о техничким условима и нормативима за безбедан транспорт течних и
гасовитих угљоводоника магистралним нафтоводима и гасоводима и нафтоводима и
гасоводима за међународни транспорт („Службени лист СФРЈ”, број 26/85). 

Програм је израђен са циљем да се утврде основна питања која ће се разматрати и
решавати просторним планом, да се одреде прелиминарне границе просторног плана,
постави оквирни садржај и дефинише предмет, циљ, метод, организација и динамика
израде просторног плана. 

Програм је израђен у текстуалном и графичком облику.

 

2. ВРСТА,
ВРЕМЕНСКИ ХОРИЗОНТ, ОБУХВАТ И РАЗЛОЗИ ЗА ИЗРАДУ ПЛАНСКОГ ДОКУМЕНТА 

2.1. Врста
планског документа и временски хоризонт

 

Одредбама члана 19. Закона о планирању и изградњи, прописано је да се просторни
план подручја посебне намене доноси за подручје које због својих карактеристика
има посебну намену која захтева посебан режим организације, уређења, коришћења
и заштите простора, да се просторни план подручја посебне намене израђује и за
просторне целине на којима се предвиђа изградња објеката или система од
националног интереса, као и за објекте из члана 89. став 4. Закона о планирању
и изградњи и да се просторни план подручја посебне намене израђује на основу
претходне студије оправданости. Како је за систем продуктовода кроз Републику
Србију урађена и ревидирана техничка документација (Претходна студија оправданости
и Генерални пројекат), тиме су се стекли и формално – правни и суштински услови
за израду просторног плана подручја посебне намене система продуктовода
Републику Србију. 

Одредбама члана 19. Правилника о садржини и изради планских докумената, у ставу
1. тачка 6) прописано је да се просторни план подручја посебне намене доноси за
подручје инфраструктурног коридора или мреже коридора међународне, магистралне
и регионалне инфраструктуре (саобраћајне, енергетске, телекомуникационе и
водопривредне), а тачком 7) прописано је да се за подручје објекта из члана 89.
став 4. Закона о планирању и изградњи израђује просторни план подручја посебне
намене. 

Према члану 23. Закона о планирању и изградњи, просторни планови израђују се за
период од најмање десет година. Временски хоризонт Просторног плана подручја
посебне намене система продуктовода кроз Републику Србију, одређен је за период
од 2008. до 2020. године, током којег се имплементација плана остварује кроз
три етапе средњорочног програма од по четири године, а то је период за који се
закључује и уговор о имплементацији (члан 31. Закона о планирању и изградњи). 

Приликом израде средњорочних програма уколико је неопходно, могуће је
приступити изменама и допунама плана, с тим да се не очекују измене и допуне
имајући у виду да се предметни просторни план израђује с циљем стварања планске
основе за изградњу система продуктовода кроз Републику
          Србију по деоницама,
односно фазама, и то: 

1) И фаза – деоница Панчево – Смедерево – Јагодина – Ниш (2010. године); 

2) ИИ – фаза – деоница Панчево – Нови Сад, Панчево – Београд (2012. године –
Велико Село – Великоселски рит); 

3) ИИИ – фаза – деоница Нови Сад – Сомбор (2013. године). 

У складу са наведеним одредбама Закона о планирању и изградњи (чл. 19, 23. и
31) и Правилника о садржини и изради планских докумената (чла?? 19) потребно је
израдити плански документ под називом Просторни план подручја посебне намене
система продуктовода кроз Републику Србију (Сомбор – Нови Сад – Панчево –
Београд – Смедерево – Јагодина – Ниш) – у даљем тексту: Просторни план.

 

2.2. Обухват
и карактеристике подручја Просторног плана

 

Просторни план обухвата подручје које се налази на деловима територије градова
Сомбор, Нови Сад, Зрењанин, Панчево, Београд, Смедерево, Јагодина и Ниш и
општина Кула, Врбас, Тител, Опово, Ковин, Велика Плана, Лапово, Баточина,
Свилајнац, Ћуприја, Параћин, Ћићевац, Ражањ и Алексинац. Укупна површина
прелиминарног подручја Просторног плана износи око 3.817 km² (381.686,8674
hа). 

Планско подручје се простире од северозападног дела Републике Србије, преко
Подунавља и Поморавља до централног дела Југоисточне Србије. Продуктовод полази
од главног терминала у Панчеву у два основна правца, и то: северни – према
Новом Саду и Сомбору; јужни према Смедереву, Јагодини и Нишу. Условно постоји и
трећи правац (у оквиру северног правца бочна грана) према Београду (терминал у
Великом Селу). Обухват Просторног плана представља површину под цевоводним
системом продуктовода са припадајућим површинама чворишта и местима укрштања са
другим инфраструктурним системима, терминалима, као и подручјима који су у
непосредној физичкој и функционалној вези са коридором (заштитни појас и
објекти и површине које је неопходно штитити од негативних утицаја коридора),
односно утицајним зонама. Поред утицајних зона, одређена је и гравитациона зона
– подручје између утицајне зоне и граница целих катастарских општина. Границе
су, сагласно одредбама члана 19. став 2. Правилника о садржини и изради
планских докумената, одређене границама катастарских општина. 

Планско подручје обухвата коридор/трасу инфраструктурног система за транспорт
нафтних деривата, који подразумева одређене локационе услове. У коридору/траси
продуктовода издвајају се три основне зоне са различитим условима, односно
четири категорије подручја са аспекта критеријума густине насељености. Прва
зона – непосредне заштите износи 5 m обострано од осе продуктовода у којој је
по правилу забрањено дубоко орање (преко 0,5 m), као и садња биљака са дубоким
корењем (преко 1 m дубине). Друга зона обухвата обострани појас од 30 m у коме
се по правилу забрањује градња објеката за становање, с тим да су могући
изузеци у случају ограничења (физичка или већ изграђени постојећи објекти) на
појединим локацијама. Трећа зона обухвата појас од 200 m обострано од осе
продуктовода у којем се по правилу налазе зоне подељене у четири категорије у
зависности од густине насељености. 

Терминали представљају чворна места на којима се врши мерно – регулациона,
складишна, дистрибутивна и друге функције које су неопходне за несметани,
поуздани и безбедан транспорт нафтних деривата. 

За потребе Програма извршена је прелиминарна процена обухвата подручја
Просторног плана, односно извршена је подела на зоне: утицајна зона (три зоне
коришћења, уређења и заштите простора); зоне терминала; гравитациона зона
продуктовода. 

Подручје Просторног плана је претежно пољопривредно подручје у оквиру
Великоморавске долине на јужном правцу и Панонске низије на северном правцу.
Планира се прелазак преко реке Дунав на два места (код Ковина према Смедереву и
код Панчева према Београду – Великом селу), односно планира се да траса
продуктовода користи постојеће трасе гасовода и нафтовода, као и саобраћајница,
односно да локације терминала претежно буду у склопу постојећих постројења за
прераду и дистрибуцију нафте. 

У погледу заштићених природних добара, у оквиру гравитационе зоне, налази се
неколико заштићених природних и културних добара (споменици природе Долово,
Годомин, односно манастир Копорин, црква Покајница и др.). Природна ограничења
могу представљати водна подручја у алувијалним равнима Дунава, Тисе, Велике и
Јужне Мораве, односно у погледу геоморфолошких услова Багрдански теснац и
Тителски брег представљају условно повољне терене. 

Прелиминарно подручје Просторног плана обухвата делове територије осам градова
и 12 општина, односно 139 катастарских општина, укупне површине 3.816,9
km², и то на територији: 

1) града Сомбора подручје Просторног плана обухвата целе катастарске општине
Сом??ор 1, Сомбор 2 и Стапар, укупне површине 371,79 km²; 

2) општине Кула подручје Просторног плана обухвата целе катастарске општине
Црвенка, Кула и Сивац, укупне површине 328,21 km²; 

3) општине Врбас подручје Просторног плана обухвата целе катастарске општине
Бачко Добро Поље, Врбас – атар, Врбас – град и Змајево, укупне површине 203,11
km²; 

4) града Новог Сада подручје Просторног плана обухвата целе катастарске општине
Будисава, Каћ, Кисач, Ковиљ, Нови Сад 1, Нови Сад 2, Нови Сад 3, Руменка и
Степановићево, укупне површине 362,42 km²; 

5) општине Тител подручје Просторног плана обухвата целе катастарске општине
Гардиновци, Лок, Тител, Вилово и Шајкаш, укупне површине 194,52 km²; 

6) града Зрењанина подручје Просторног плана обухвата целе катастарске општине
Книћанин, Перлез и Чента, укупне површине 235,16 km²; 

7) општине Опово подручје Просторног плана обухвата целе катастарске општине
Баранда, Опово и Сефкерин, укупне површине 139,31 km²; 

8) града Панчева подручје Просторног плана обухвата целе катастарске општине
Глогоњ, Јабука, Панчево и Старчево, укупне површине 306,17 km²; 

9) града Београда подручје Просторног плана обухвата целу катастарску општину
Велико Село, укупне површине 11,90 km²; 

10) општине Ковин подручје Просторног плана обухвата целе катастарске општине
Баваниште 1 и Ковин, укупне површине 186,57 km²; 

11) града Смедерева подручје Просторног плана обухвата целе катастарске општине
Добри До, Липе 2, Лугавчина, Мала Крсна, Миhајловац, Осипаоница, Радинац, Раља,
Сараорци, Скобаљ, Смедерево, Враново и Врбовац, укупне површине 278,10
km²; 

12) општине Велика Плана подручје Просторног плана обухвата целе катастарске
општине Крњево, Лозовик, Марковац, Милошевац, Ново Село 1, Старо Село, Велика
Плана 1, Велика Плана 2 и Велико Орашје, укупне површине 272,67 km²; 

13) општине Лапово подручје Просторног плана обухвата целу катастарску општину
Лапово, укупне површине 55,00 km²; 

14) општине Баточина подручје Просторног плана обухвата целе катастарске
општине Баточина село, Баточина варош и Брзан, укупне површине 43,10 km²; 

15) општине Свилајнац подручје Просторног плана обухвата целе катастарске
општине Радошин и Војска, укупне површине 29,95 km². 

16) града Јагодине подручје Просторног плана обухвата целе катастарске општине
Багрдан – варошица, Багрдан – село, Дубока, Јагодина, Кончарево, Кочино Село,
Ланиште, Мајур, Рајкинац, Ракитово и Рибаре, укупне површине 138,57 km²; 

17) општине Ћуприја подручје Просторног плана обухвата целе катастарске општине
Иванковац, Мијатовац, Остриковац, Супска, Ћуприја – град и Ћуприја ван града,
укупне површине 89,58 km²; 

18) општине Параћин подручје Просторног плана обухвата целе катастарске општине
Давидовац, Дреновац, Главица, Горње Видово 2, Крежбинац, Лебина, Мириловац,
Параћин, Параћин град, Ратаре, Сикирица и Текија, укупне површине 116,67
km²; 

19) општине Ћићевац подручје Просторног плана обухвата целе катастарске општине
Плочник, Појате, Ћићевац и Ћићевац град, укупне површине 46,42 km²; 

20) општине Ражањ подручје Просторног плана обухвата целе катастарске општине
Брачин, Липовац, Мађере, Послон, Прасковче, Претрковац, Ражањ, Рујиште, Варош,
Витошевац, Шетка и Чубура, укупне површине 134,94 km²; 

21) општине Алексинац подручје Просторног плана обухвата целе катастарске
општине Житковац, Алексинац ван вароши, Алексинац варош, Алексиначки Бујмир,
Бобовиште, Брадарац, Делиград, Добрујевац, Дражевац, Глоговица, Јасење, Катун,
Краљево, Моравац, Моравски Бујмир, Нозрина, Прћиловица, Рутевац, Суботинац,
Тешица, Вакуп, Вукашиновац и Ћићина, укупне површине 219,69 km²; 

22) града Ниша подручје Просторног плана обухвата целе катастарске општине
Берчинац, Доња Топоница, Доња Трнава, Горња Топоница, Горња Трнава, Мезграја,
Трупале и Вртиште, укупне површине 53,05 km². 

Поред напред наведених карактеристика ово подручје се издваја по наглашеној
шумовитости (око 64%), богатству флоре и фауне, културно-историјских споменика
од најстаријих епоhа до данас и очуваности животне средине. 

На подручју Просторног плана, у оквиру обухваћених 139 катастарских општина
(132 насеља), према попис?? из 2002. године живи 811.301 становник. 

На ширем подручју Просторног плана постоје вишезначни потенцијали за развој,
тако да планирање изградње продуктовода представља само један од значајних
потенцијала у мрежи инфраструктурних система у погледу обезбеђивања енергетских
потреба више региона. 

 

2.3. Разлози
за израду планског документа

 

Основни разлог за израду планског документа лежи у чињеници да се израдом и
доношењем Просторног плана ствара плански основ у складу са Законом о планирању
и изградњи у циљу добијања одобрења за изградњу продуктовода. За ову врсту инфраструктурних
система (систем продуктовода) обавезна је израда просторног плана подручја
посебне намене у складу са одредбама члана 19. Закона о планирању и изградњи. 

Посебан разлог за израду планског документа је у чињеници да је до 2010. године
планирана изградња прве фазе система продуктовода у Републици Србији на
деоницама Панчево – Смедерево и Смедерево – Јагодина – Ниш, као и да је у том
смислу потребно стварање планског основа за изградњу. Израдом, усвајањем и
спровођењем Просторног плана постиже се мања зависност у погледу увоза
енергетских сировина, обезбеђује се сигурност снабдевања потрошача, дефинишу се
производни и прерађивачки потенцијали на националном, регионалном и локалном
нивоу, у складу са реалним економским показатељима, условима заштите животне
средине и могућностима транспорта нафтних деривата. Посредно, изградњом и радом
система продуктовода, обезбеђује се дугорочна снабдевеност потрошача уз
истовремено смањење конвенционалних начина транспорта (друмским и железничким саобраћајем).

 

3. БИЛАНСИ
ЗЕМЉИШТА, СТАНОВНИШТВО 

3.1. Биланси
земљишта

 

Подручје Просторног плана обухвата простор од 381.686,8674 hа – од тога
256.765,0228 hа пољопривредног земљишта (око 67,27% од укупног земљишта),
57.412,1135 hа грађевинског земљишта (око 15,04% од укупног земљишта),
24.583,1526 hа шумског земљишта (око 6,44% од укупног земљишта) и 42.926,5785
hа осталог земљишта (око 11,25% од укупног земљишта), укључујући и водно.

 

3.2.
Становништво и насеља

 

На подручју Просторног плана, у оквиру обухваћених 139 катастарских општина
(132 насеља, од којих је 18 градских насеља), према попису из 2002. године живи
811.301 становник. 

У периоду од 1971. до 2002. године бележи се демографски раст на подручју
Просторног плана. Апсолутни пораст је износио 112.923 становника. До
демографског раста долази готово у свим општинама на коридору што указује да се
ради о појасевима развоја – паневропских коридора ВИИ и Х. Подручје Просторног
плана карактерише изразито велика густина насељености од око 212,55
ст/km², што је за 2,2 пута више у односу на републички просек. 

 

4. ЦИЉЕВИ

 

За потребе програмске фазе могу се дефинисати основни циљеви дугорочног
развоја, коришћења и уређења подручја Просторног плана, и то: 

1) стварање планског основа за прибављање одобрења за изградњу система
продуктовода, по деоницама и фазама; 

2) обезбеђење просторних услова за изградњу и инфраструктурно опремање локација
за систем продуктовода (цевоводи и терминали); 

3) обезбеђење просторних услова за поуздано и несметано функционисање система
продуктовода у склопу магистралних инфраструктурних система у коридору; 

4) утврђивање оптималног размештаја активности и физичких структура система
продуктовода са аспекта утицаја на становништво у утицајном подручју Просторног
плана, уз уважавање економских, техничко-технолошких, еколошких, социјалних и
просторно-функционалних критеријума; 

5) обезбеђење услова за боље функционисање постојећих производних погона,
насеља и магистралних саобраћајних објеката који се налазе у инфраструктурном
коридору и утицајном подручју, обезбеђивањем енергетске стабилности и ефикасног
система снабдевања. 

Основни циљеви се операционализују посебним циљевима и задацима. 

Основни задатак Просторног плана је да се изградњом система продуктовода
обезбеди стабилно снабдевање потрошача нафтним дериватима, као и да Просторни
план буде оквир за израду нових и ревизију постојећих просторних и урбанистичких
планова на по??ручју Просторног плана, као и за израду и доношење других
планова, програма и техничке документације. 

Потребно је да се кроз Просторни план изврши вредновање ефеката изградње
система продуктовода на: 

1) развој локалних самоуправа и заједница; 

2) развој појединих делатности које захтевају енергетску поузданост
(пољопривреда, индустрија и друга привреда); 

3) усклађивање развојних, физичких (просторних) и еколошких захтева између
система продуктовода и непосредног окружења; 

4) усклађивање и утврђивање трасе продуктовода са другим магистралним
инфраструктурним системима у инфраструктурном коридору; 

5) усклађивање и утврђивање траса саобраћајних и других магистралних
инфраструктурних система и утврђивање положаја и услова изградње и уређења; 

6) чворишта укрштања појединих траса, ради укључивања у европски транспортни
систем; 

7) утврђивање планских елемената и критеријума за доношење инвестиционих одлука
и избор локација за нове привредне објекте. 

 

5. ОПИС
СИСТЕМА ПРОДУКТОВОДА КРОЗ РЕПУБЛИКУ СРБИЈУ

 

Продуктовод представља систем цевовода за транспорт моторних го??ива – нафтних
деривата (моторних бензина и дизела). Систем продуктовода, поред цевовода за
транспорт моторних горива, обухвата и припадајуће терминале са управљачко –
дистрибутивним центрима. Укупна дужина система је 402 km. Полазни терминал је у
Панчеву, од кога се гранају два правца: јужни – према Смедереву и Јагодини до
Ниша; северни – према Новом Саду до Сомбора. 

 

5.1. Полазни
терминал

 

У складу са ревидираном техничком документацијом (Генералним пројектом),
полазни терминал са главним управљачко-диспечерским центром у Панчеву је
лоциран у непосредној близини Рафинерије нафте Панчево. Процењено је да је за
терминал потребна површина од 11,16 hа, на кат.парц. бр. 2944 – 2994. Увидом у
катастар, утврђено је да су предметне катастарске парцеле различите власничке
структуре.

 

5.2. Јужни
правац

 

Јужни правац продуктовода започиње од терминала Панчево и највећим делом се
пружа трасом гасовода РГ – 01 – 10. Разлика у односу на гасовод је у томе што
гасовод прелази реку Дунав преко висећег моста код Ковина, док се за
продуктовод планира техничко решење испод Дунава, узводно од моста. Од Дунава
продуктовод иде правцем до складишта НИС Петрола у Смедереву. Планира се да
терминал система продуктовода буде изграђен на катастарској парцели 04-230/3,
унутар ограде самог складишта. Корисници земљишта су НИС Петрол и Републичка
дирекција за робне резерве. Друга потенцијална локација терминала, уколико није
могуће да се користи претходно наведена, је непосредно иза ограде складишта, на
катастарској парцели 04-230/3 површине од 2,09 hа, коју користи НИС Петрол, као
и део катастарске парцеле бр. 4-230/4, површине од 4,5 hа, коју користи
Министарство пољопривреде, шумарства и водопривреде. Планирани цевовод Панчево
– Смедерево је називног пречника ДН 12'', дужине око 34,5 km. 

Следећа деоница јужног правца продуктовода, називног пречника ДН 12'', иде
енергетским коридором у којем се налази и цевовод природног гаса (РГ – 08 – 01
и МГ – 08), уз аутопут Београд – Ниш (у оквиру инфраструктурног коридора
аутопута Е-75), до терминала у Јагодини. Локација терминала у Јагодини би се
налазила на кат.парц. 213/1, 228/1, 228/9, 228/15, 229/1, 229/4 и 233/5, укупне
површине 15 hа. Ове катастарске парцеле су у власништву предузећа „Конвој”.
Дужина ове деонице је приближно 87,3 km. 

Јужни правац на деоници Јагодина – Ниш, називног пречника ДН 10'' прати трасу
гасовода МГ – 08, МГ – 09 и РГ – 09 – 01 и завршава у терминалу Ниш. Процењена
дужина је приближно 88 km. Терминал се налази на површини од 9 hа, која је
ближа постојећем складишту НИС Петрола, удаљене неколико километара од
складишта НИС Петрола.

 

5.3. Северни
правац

 

Северни правац продуктовода се састоји од деоница Панчево – Нови Сад и Нови Сад
– Сомбор. 

Деоница Панчево – Нови Сад почиње од
главног терминала у Панчеву и иде правцем према Новом Саду, називног пречника
10'', паралелно са постојећим нафтоводом (бивши југословенски нафтовод) и
дужине је око 90,3 km. 

     ??     
Пријемни терминал у Новом Саду налази се у оквиру постојећег терминала Јавног
предузећа „Транснафта” и користи се његовим инфраструктурним објектима. 

Деоница Нови Сад – Сомбор, називног пречника ДН 8'', у дужини од приближно 92,3
km, прати цевовод природног гаса (РГ – 04 – 15), који од Госпођинаца иде ка
Сомбору. За потребе израде техничке документације и водног програма,
прелиминарно се планира да се терминал у Сомбору налази на локацији постојећег
терминала НИС Петрола, на кат.парц. 7929/1, 7929/2, 7927/1, 7927/2, 7928/1,
7928/2, 7297/4 и 7297/5. 

Снабдевање града Београда и гравитирајућег тржишта предвиђа се цевоводом
називног пречника ДН 8’’ у дужини од приближно 9,5 km, најкраћом трасом од
главног терминала у Панчеву ка Великоселском Риту. Полази се од претпоставке да
је у Великом селу планирана локација за будућу теретну луку, у оквиру које би
се налазила складишта за потребе града Београда. Овим решењем се планира
измештање складишта нафтних деривата на Чукарици. Пројектом изградње система
продуктовода се не предвиђа изградња пријемног терминала у Великоселском Риту,
већ само мерне станице. Дунав би се прелазио техником хоризонтално усмереног
подбушивања (HDD), односно цевовод би се водио испод корита Дунава. 

При конципирању претходно наведених траса, у складу са пројектним задатком за
ниво Генералног пројекта, коришћене су трасе постојећих нафтовода и
магистралних гасовода, као и других саобраћајница, односно локације постојећих
складишта Југопетрола, НАП и Лукоил, као почетне и крајње тачке појединих
деоница. 

У следећим фазама пројектовања, односно израде планске документације, извршило
би се још прецизније трасирање, које би узело у обзир и друге чиниоце, као што
су: урбанистичко-технички услови, имовинскоправни односи, укрштања са
постојећом инфраструктуром нижег нивоа приоритета, појас у власништву
железнице, даље оптимизирање инвестиционих и експлоатационих трошкова пројекта
и сл.

 

5.4.
Капацитет продуктовода

 

Укупан капацитет продуктовода пројектован је на нивоу од око 4,33 милиона тона
моторних горива годишње (1,6 милиона за моторни бензин и око 2,7 милиона за
дизел), од чега је 3,37 милиона тона намењено за пласман на домаће тржиште
(1,12 милиона тона бензина и око 2,25 милиона тона дизела), а 0,96 милиона тона
за пласирање на тржишта земаља у окружењу. Све пројектоване вредности односе се
на 2026. годину.

 

6. УТИЦАЈ
СИСТЕМА ПРОДУКТОВОДА 

НА ЖИВОТНУ
СРЕДИНУ

 

Продуктоводи, с обзиром на намену самих објеката – транспорт продуката нафте,
носе одређени степен ризика са аспекта негативних утицаја на животну средину. У
том смислу, а узимајући у обзир критеријуме за одређивање могућих
карактеристика утицаја из прилога И Закона о стратешкој процени утицаја на
животну средину („Службени гласник РС”, број 135/04), за овај просторни план
неопходно је да се обави стратешка процена утицаја на животну средину и изради
одговарајући извештај о стратешкој процени, у складу са законом. За потребе
израде овог програма, може се издвојити неколико осетљивих подручја, и то: 

1) пољопривредно земљиште; 

2) водно земљиште; 

3) геолошки и хидрогеолошки осетљиве формације (опасност од загађења земљишта и
подземних вода); 

4) заштићена природна и културна добра. 

Део трасе продуктовода који пролази на територији Аутономне покрајине Војводине
карактерише се релативно малом осетљивошћу, док се регион Централне Србије,
због комплексног и хетерогеног састава, карактерише као регион ниске до средње
осетљивости. Најосетљивије делове трасе представљају алувијалне равни река
Дунав (у подручју Дунава, Панчева и Ковина), Тиса, Велика и Јужна Морава. Ове
зоне могу бити од посебног значаја због постојања услова високе водопропусности
и постојања изворишта за водоснабдевање на бази подземних вода. У зонама
непосредне заштите изворишта водоснабдевања биће потребно посебним пројектима
обезбедити рад са вишим нивоом мониторинга и примене превентивних мера заштите.


Важну улогу у оцени има ризик од загађивања подземних вода. Објекат цевовода за
транспорт нафтних продуката карактерише низак ризик од загађења у условима
редовног рада, а виши у условима hаварија (акцидентних излива). 

Регионално посматрано, предвиђена траса продуктовода може пролазити кроз
подручја повишене рањивости али због непостојања значајно загађујућег
оптерећења у условима редовног рада ризик загађења може се оценити као низак. 

Предложена траса продуктовода пролази углавном кроз подручја урбанистички
дефинисана као пољопривредно земљиште намењено за ратарско-сточарску
производњу, док је у широј зони трасе продуктовода Просторним планом Републике
Србије утврђено више заштићених природних добара (споменици природе Долово,
Годомин и др.) и непокретних културних добара (манастир Копорин, црква
Покајница и друго). Осетљивим подручјима на утицаје током изградње продуктовода
сматрају се Тителски брег и узана долина Багрданске клисуре. 

Утицај продуктовода на животну средину може се посматрати током две фазе – фазе
изградње продуктовода и периода експлоатације продуктовода, док утицај рада
терминала на животну средину представља засебну целину. 

У току изградње продуктовода потенцијални проблем се може јавити при утицају на
површинске воде јер ће траса будућег продуктовода пресецати различите природне
површинске токове и вештачке дренажне и иригационе канале, два прелаза Дунава,
један прелаз Велике Мораве, један прелаз Тамиша, један прелаз Тисе и један
прелаз Канала Дунав – Тиса – Дунав, као и више прелаза преко мањих површинских
токова. Да би се избегло нарушавање природног режима тока, природног екосистема
и да би се избегли ризици од плављења у приобалној зони, за прелаз површинских
вода данас се користи техника хоризонтално усмереног подбушивања (HDD). 

У периоду експлоатације продуктовода потенцијални ризици везани су за акцидентне
ситуације које могу довести до цурења продуката нафте. 

Пројектном документацијом предвиђена је уградња система за прикупљање
бензинских пара (VRU) на сваком терминалу чиме ће емисија лако испарљивих
једињења (VOC) бити сведена на најмању меру. Предвиђено је и сакупљање и
третирање отпадних вода како би се оне пречишћене упустиле у природни
реципијент, а складиштење течних запаљивих материја на терминалима обављаће се
у складу са правном регулативом за ову област.

 

7. ПРАВИЛА КОРИШЋЕЊА, УРЕЂЕЊА И ЗАШТИТЕ
ПРОСТОРА

 

У складу са одредбама члана 57. Закона о планирању и изградњи, Просторни план
спроводиће се актом о урбанистичким условима. У том смислу, неопходно је да се
Просторним планом дефинишу правила, како би се омогућило директно спровођење и
прибављање одобрења за изградњу. За потребе Програма поставља се оквир за
дефинисање правила коришћења, уређења и заштите простора. Како се ради о
планираном систему продуктовода чија се изградња у највећој мери планира у
оквиру постојећих инфраструктурних система (гасовода, саобраћајница, постојећих
нафтних терминала и др.). Просторним планом ће се дефинисати правила коришћења,
уређења и заштите простора, и то: 

1) планираних цевовода (продуктовода) са правилима за уклапање са постојећим
цевоводима; 

2) планираних терминала са правилима за уклапање са постојећим објектима; 

3) на местима укрштања са постојећом и планираном инфраструктуром; 

4) на местима преласка цевовода (продуктовода) преко/испод река и канала; 

5) на изграђеним подручјима. 

Продуктоводи се по правилу изграђују изван насељених места, ограђених
привредних комплекса, железничких станица, пристаништа, заштитних подручја за
питке и лековите воде и војних објеката. При планирању, избору трасе,
пројектовању и изградњи нафтовода, гасовода и продуктовода мора се обезбедити
стабилност цевовода и заштита људи и имовине и спречити могућност штетних
утицаја цевовода на околину. Материје (нафтни деривати – моторни бензин и
дизел), који се транспортују продуктоводом класификују се према критеријуму
запаљивости у складу са важећим стандардом (ЈУС ЗЦ 0.007, групе I, II и IIIА). 

Потребно је да се пропишу правила за уклапање система продуктовода за локационо
уклапање са: 

1) стамбеним и пословним зградама; 

2) производним фабричким зградама, радионицама, складиштима запаљивих течности;


3) електричним неизолованим надземним водовима и трафо станицама; 

4) железничким пругама и објектима, индустријс??им колосецима; 

5) аутопутем, магистралним, регионалним, локалним и осталим путевима; 

6) водотоцима; 

7) шеталиштима и паркиралиштима; 

8) осталим грађевинским објектима. 

Правилима је потребно дефинисати коришћење, уређење и заштиту пољопривредног,
грађевинског, шумског, водног и осталог земљишта и за заштићена подручја
(заштићена природна и културна добра, као и подручја за водносабдевање) у
функцији несметаног, поузданог и безбедног рада система продуктовода. Приликом
дефинисања правила, неопходно је користити критеријуме и услове прописане
Правилником о техничким условима и нормативима за безбедан транспорт течних и
гасовитих угљоводоника магистралним гасоводима и нафтоводима и гасоводима за
међународни транспорт и Правилником о општим условима о парцелацији и изградњи
и садржини, условима и поступку издавања акта о урбанистичким условима за
објекте за које одобрење за изградњу издаје општинска, односно градска управа
(„Службени гласник РС”, број 75/03), као и другим техничким стандардима и
нормативима којима се дефинише проблематика цевоводног транспорта и складиштења
деривата нафте. 

 

7.1. Општа
правила коришћења, уређења и заштите простора на т??аси продуктовода

 

Просторним планом потребно је да се дефинишу правила коришћења, уређења и
заштите, и то: 

1) у појасу ширине од 5 m на обе стране рачунајући од осе цевовода, забрањено
је садити биљке чији корени достижу дубину већу од 1 m, односно за које је
потребно да се земљиште обрађује дубље од 0,5 m, с тим да је правила потребно
представити и графички; 

2) у појасу ширине од 30 m лево и десно од осе продуктовода, забрањена је
изградња објеката намењених за становање или боравак људи, без обзира на степен
сигурности са којим је продуктовод изграђен и без обзира на то у који је разред
појас цевовода сврстан. 

Правилима је потребно да се пропишу и изузеци за изградњу у појасу ужем од 30
м, у случају постојећих објеката или ако је изградња већ била предвиђена
урбанистичким планом пре планирања и пројектовања продуктовода. У том случају,
неопходно је предвидети посебне мере заштите и дефинисати најмање растојање
објеката од цевовода. 

При планирању продуктовода мора се узети у обзир критеријум густине насељености
подручја на коме ће продуктовод бити изграђен. Густина насељености одређује се
у заштитном појасу цевовода ширине од по 200 m са сваке стране, рачунајући од
осе цевовода и у дужини јединице појаса цевовода. 

Просторним планом потребно је дефинисати зоне према густини насељености и
појасева цевовода у оквиру четири категорије, и то: 

1) прва категорија – појас цевовода на коме се на јединици појаса цевовода
налази до шест стамбених зграда нижих од четири спрата; 

2) друга категорија – појас цевовода на коме се на јединици појаса цевовода
налази више од шест, а мање од 28 стамбених зграда нижих од четири спрата; 

3) трећа категорија – појас цевовода на коме се на јединици појаса цевовода
налази 28 или више стамбених зграда нижих од четири спрата или на коме се
налазе пословне, индустријске, услужне, школске, здравствене и сличне зграде и
јавне површине као што су игралишта, шеталишта, рекреациони терени, отворене
позорнице, спортски терени, сајмишта, паркови и сличне површине, на којима се
трајно или повремено задржава више од 20 људи, а налазе се на удаљености мањој
од 100 m од осе цевовода; 

4) четврта категорија – појас цевовода на коме на јединици појаса цевовода
преовлађују четвороспратне или вишеспратне зграде. 

 

7.2. Правила
за постројења и уређаје који су саставни део продуктовода

 

Просторним планом се дефинишу правила за постројења која су саставни део
продуктовода, и то најмање растојање од: 

1) граничне линије суседног поседа; 

2) крајње спољне ивице путног појаса; 

3) крајње спољне ивице пружног појаса. 

Просторним планом се дефинишу правила за продуктовод у случају да пролази близу
других објеката или су паралелни с тим објектима, а одстојање не сме бити: 

1) мање од 5 m од регионалних и локалних путева, рачунајући од спољне ивице
путног појаса; 

2) мање од 10 m од магистралних путева, рачунајући од спољне ивице путног
појаса; 

3) мање од 20 m од железничке пруге, рачунајући од границе пружног појаса; 

4) мање од 30 m од надземних делова цевовода, рачунајући од спољне ивице путног
појаса, односно од границе пружног појаса, осим ако је цевовод постављен на
друмски или железнички мост; 

5) мање од 15 m од индустријских колосека, рачунајући од осе крајњег колосека; 

6) мање од 1 m (мерено хоризонтално) од грађевинских објеката, рачунајући од
темеља објекта, под условом да се не угрожава стабилност објекта; 

7) мање од 50cmод других подземних инсталација и мелиорационих објеката,
рачунајући од спољне ивице цевовода до спољне ивице инсталације или објекта; 

8) мање од 10 m од регулисаних водотока и канала, рачунајући од ножице насипа. 

Ако цевовод пролази близу нерегулисаних водотока, бунара, извора и изворишних
подручја, као и ако је паралелан са водотоцима, потребно је прибавити
сагласност од организација и органа надлежних за послове водопривреде, а ако
пролази близу електроенергетских постројења и водова, одстојање мора бити у
складу са нормативима по ЈУС. 

Ова правила се обавезно графички (схематски) представљају и неопходно је да се
у Просторном плану дају одговарајући графички прикази.

 

7.3. Правила
за укрштање продуктовода са другим 

инфраструктурним
системима и објектима

 

Изградња прелаза продуктовода преко железничке пруге и железничког моста није
дозвољена, осим у изузетним случајевима, уз претходно прибављену сагласност
надлежних органа који управљају железничком мрежом. 

У случају планираног цевовода испод саобраћајница (прокопавањем саобраћајнице
или бушењем рова) примењују се посебне техничке антикорозионе мере заштите и
изолације (заштитне цеви и слично). Просторним планом је потребно предвидети
локационе услове за конструктивне захтеве, правила и нормативе. 

Правила за угао укрштања продуктовода са саобраћајницама, водотоцима и каналима
се прописују у распону између 60º и 90º. Укрштање под мањим углом је
могуће уз претходну прибављену сагласност надлежних органа. 

Просторним планом потребно је дефинисати правила за укопавање цевовода у
појасевима према дефинисаним категоријама (1–4 категорије), као и правила за
укопавање цевовода при савладавању препрека (јарак саобраћајнице, дно
регулисаних водотокова, горња ивица пута, горња ивица прага железничке пруге,
горња ивица прага индустријског колосека, дно нерегулисаних водених токова).

 

7.4. Правила
за терминале

 

Просторним планом потребно је дефинисати правила за изградњу објеката у саставу
терминала, и то: 

1) надземних резервоара (помоћних и главних) у складу са критеријумима
запаљивости (група I, II и IIIА), према условима напона паре до 17,2 m бар
натпритиска (најмање растојање надземних резервоара од граничне линије суседног
поседа, односно најмање растојање од објекта на сопственом комплексу, растојање
од крајње спољне ивице путног или пружног појаса, растојање између самих резервоара
за складиштење нафте и нафтних деривата – група I, II и IIIА); 

2) најмање растојање пумпних станица од других објеката у комплексу терминала; 

3) најмање растојање чистачких станица од других објеката у комплексу
терминала; 

4) најмање растојање блок – станица од објекта у комплексу („у жици”); 

5) за трафо станице и друге електричне инсталације и уређаје – електромоторе,
уређаје за даљинску контролу и управљање, уређаје за осветљавање, електричне
мерне уређаје, каблове и проводнике и остале електричне уређаје; 

6) за лоцирање појединачних грађевинских објеката и управне зграде у комплексу
терминала. 

Потребно је испитати стабилност микролокација са аспекта сеизмичког ризика или
ризика од геодинамичких процеса (клижење, пужење, течење, ликвифакција,
хемијска и меhаничка суфозија и сл.), односно уколико је подручје подложно
плављењу, потребно је дефинисати посебне инжењерско-грађевинске мере заштите,
односно посебне услове пројектовања и извођења радова.

 

7.5. Зоне
опасности за постројења и уређаје који су 

саставни
делови система продуктовода

 

У циљу безбедног рада система продуктовода, Просторним планом је неопходно
дефинисати зоне опасности за постројења и уређаје који су саставни делови
продуктовода, у којима се обавља транспорт и ускладиштење запаљивих материја. У
зависности од степена опасности избијања и ширења пожара и експлозије, зоне
опасности се класификују на: 

1) зону опасности 0 (простор у коме је трајно присутна експлозивна смеша
запаљивих гасовитих и течних материја и ваздуhа); 

2) зону опасности 1 (простор у коме се могу при нормалном раду, појавити
запаљиве или експлозивне смеше ваздуhа и гаса); 

3) зону опасности 2 (простор у коме се могу појавити запаљиве или експлозивне
смеше ваздуhа и гаса, али само у ванредним условима рада – ванредне околности).


Под ванредним условима рада подразумевају се: пропуштање на заптивачима
цевовода; прскање цеви или посуда; лом електромотора и пумпи; пожар који може
угрозити постројења и уређаје на продуктоводу; остали непредвиђени догађаји
током рада продуктовода. 

Просторним планом је потребно дефинисати правила по којима се у зонама
опасности не смеју налазити материје и уређаји који могу проузроковати пожар
или омогућити његово ширење. 

Просторним планом у зонама опасности треба забранити: 

1) рад са отвореним пламеном; 

2) уношења прибора за пушење; 

3) рад са алатом и уређајима који могу при употреби изазивати варницу, ако је у
простору зоне опасности утврђено присуство експлозивних смеша; 

4) присуство возила која при раду погонског уређаја могу изазвати варницу; 

5) коришћење електричних уређаја који нису у складу са нормативима прописаним у
одговарајућим југословенским стандардима за противексплозивну заштиту; 

6) одлагање запаљивих материја; 

7) држање материја које су подложне самозапаљивању. 

При обављању радова у зонама опасности корисник постројења и уређаја мора
предузети мере безбедности да би се избегли пожари и експлозије.

 

8. ПРАВНИ И
ПЛАНСКИ ОКВИР, ПОДЛОГЕ 

И
ДОКУМЕНТАЦИЈА ОД ЗНАЧАЈА ЗА ИЗРАДУ ПРОСТОРНОГ ПЛАНА

 

Просторни план се израђује на основу позитивне регулативе у области планирања и
изградње, и то нарочито: 

1) Закона о планирању и изградњи („Службени гласник РС”, бр. 47/03 и 34/06); 

2) члана 3. Закона о Просторном плану Републике Србије („Службени гласник РС”,
број 13/96), којим је прописано да се Просторни план Републике Србије спроводи
просторним плановима подручја посебне намене; 

3) члана 16. и чл. 19–23. Правилника о садржини и изради планских докумената
(„Службени гласник РС”, број 60/03); 

4) Закона о локалној самоуправи („Службени гласник РС”, број 129/07); 

5) Закона о пољопривредном земљишту („Службени гласник РС”, бр. 62/06 и 65/08);


6) Закона о јавним путевима („Службени гласник РС”, бр. 101/05 и 123/07); 

7) Закона о железници („Службени гласник РС”, број 18/05); 

8) Закона о телекомуникацијама („Службени гласник РС”, бр. 44/03 и 36/06); 

9) Закона о енергетици („Службени гласник РС”, број 84/04); 

10) Закона о шумама („Службени гласник РС”, бр. 46/91, 83/92, 54/93, 60/93,
53/93, 67/93, 48/94, 54/96 и 101/05); 

11) Закона о водама („Службени гласник РС”, бр. 46/91, 53/93, 67/93, 48/94,
54/96 и 101/05); 

12) Закона о заштити животне средине („Службени гласник РС”, број 135/04); 

13) Закона о стратешкој процени утицаја на животну средину („Службени гласник
РС”, број 135/04); 

14) Закона о процени утицаја на животну средину („Службени гласник РС”, број
135/04); 

15) Закона о интегрисаном спречавању и контроли загађивања животне средине
(„Службени гласник РС”, број 135/04); 

16) Закона о културним добрима („Службени гласник РС”, број 71/94); 

17) Закона о експропријацији („Службени гласник РС”, бр. 53/95 и 23/01); 

18) Закона о цевоводном транспорту гасовитих и течних угљоводоника („Службени
лист СРЈ”, број 29/97 и „Службени гласник РС”, број 101/05); 

19) Закона о рударству („Службени гласник РС”, бр. 44/95 и 34/06); 

20) Закона о геолошким истраживањима („Службени гласник РС”, број 44/95); 

21) Уредбе о утврђивању водопривредне основе Републике Србије („Службени
гласник РС”, број 11/02); 

22) Правилника о техничким условима и нормативима за безбедан транспорт течних
и гасовитих угљоводоника магистралним нафтоводима и гасоводима и нафтоводима и
гасоводима за међународни транспорт („Службени лист СФРЈ”, број 26/85); 

23) Правилника о изради и одржавању катастра водова и подземних објеката
(„Службени гласник РС”, број 9/76); 

24) Правилника о методологији за процену опасности од хемијског удеса и од
загађивања животне средине, мерама припреме и мерама за отклањања последица
(„Службени гласник РС”, број 60/94). 

Плански основ је садржан у Просторном плану Републике Србије, Просторном плану
подручја инфраструктурног коридора аутопута Е – 75, деоница Београд – Ниш
(„Службени гласник РС”, број 69/03), просторним плановима градова/општина (Смедерево,
Параћин, Велика Плана, Тител, Нови Сад, Панчево, Сомбор, Ковин), као и општим
урбанистичким плановима (генерални планови у градовима/општинама Сомбор, Врбас,
Нови Сад, Београд и Алексинац). 

Подаци о простору, природним условима могу се преузети из документације
планова, студија, истраживачких кућа, аутора и др., а подаци о створеним
условима се прибављају теренским истраживањима, уз коришћење документације,
планова и геодетских података по катастарским општинама. Републичка агенција за
просторно планирање располаже подацима Републичког геодетског завода о
билансима земљишта (шумско, пољопривредно, грађевинско и остало) на нивоу
катастарских општина. 

За потребе израде Просторног плана користиће се постојеће употребљиве геодетске
подлоге, као и топографске карте у размери 1:100 000 (ТК 100) и то листови: 327
Сомбор; 377 Бачка Паланка; 378 Нови Сад; 379 Зрењанин; 429 Београд; 430
Смедерево; 480 Крагујевац; 481 Лапово; 531 Крушевац; 532 Алексинац; 582 Ниш.
Просечна старост садржаја листова је око 20 година, тако да је потребно да се
карте из аналогног облика упореде са картама у дигиталном облику, као и уколико
је то могуће са аерофото и сателитски снимцима. Обрађивачи раније планске
документације, који обухватају делове подручја Просторног плана, располажу
употребљивим тематским картама за подручје Просторног плана. 

Према члану 44. Закона о планирању и изградњи, Републички геодетски завод је у
обавези да на захтев достави локалним самоуправама геодетске подлоге одговарајуће
размере (1:1.000, 1:2.500 и 1.5000), а те подлоге ће се користити за
истраживање, анализу и дефинисање правила коришћења, уређења и заштите планског
подручја у зонама терминала. 

Најзначајније подлоге за израду Просторног плана представљају техничка
документација за систем продуктовода, која се радила у претходном периоду на
нивоу генералног пројекта са претходном студијом оправданости, односно идејни
пројекат чија се израда очекује у следећем периоду. 

Садржај претходне студије оправданости састоји се од: увода; анализе постојећег
стања; тржишног аспекта – анализа и пројекција; приказа технолошко-техничких
решења у Генералном пројекту; анализа набавног тржишта; просторног аспекта;
претходне анализе утицаја на животну средину; финансијске анализе и оцене;
друштвено-економске анализе и оцене; анализа осетљивости и ризика инвестиције;
претходне анализе извора финансирања и финансијских обавеза; претходне анализе
организационих и кадровских могућности; закључка о Претходној студији
оправданости. 

Садржај генералног пројекта састоји се од: технолошко-машинског дела;
продуктовода; терминала; електротехничког дела; архитектонско-грађевинског
дела; хидротехничког дела.

 

9. ФАЗЕ
ИЗРАДЕ, ДИНАМИКА И ПРОЦЕЊЕНА СРЕДСТВА ЗА ИЗРАДУ ПРОСТОРНОГ ПЛАНА

 

Фазе израде Просторног плана су: 

1) Програм који представља саставни део одлуке о изради Просторног плана; 

2) израда стратегије развоја планског подручја; 

3) предлог Просторног плана; 

4) закључивање Уговора о имплементацији; 

5) стратешка процена утицаја на животну средину. 

Програм је документ којим се утврђује оквир за израду Просторног плана,
постављају се основне хипотезе које ће у току израде Просторног плана бити
потврђене или одбачене. 

Стратегија развоја планског подручја посебно разрађује и садржи: 

1) интерпретацију резултата анализе постојеће документације за планско
подручје; 

2) резултате урађених експертиза по различитим областима; 

3) опис стања, потенцијала и ограничења на планском подручју; 

4) предлог основних и посебних циљева; 

5) предлог основних правила коришћења, уређења, заштите и развоја планског
подручја; 

6) евиденцију и могућност решавања конфликата у простору на принципима одрживог
развоја; 

7) варијанте развоја; 

8) смернице за избор приоритета и приоритете развоја; 

9) друге елементе који су од значаја за израду просторног плана. 

Предлог текстуалног дела Просторног плана, у складу са одредбама члана 16.
Правилника о садржини и изради планских докумената, садржи: 

1) полазне основе (опис граница подручја просторног плана; обавезе, услови и
смернице из планских докумената вишег реда и суседних подручја; скраћени приказ
постојећег стања – природни ресурси, становништво, мрежа и функције насеља,
рурална подручја, привредне делатности, услужне делатности и јавне службе,
саобраћај и инфраструктурни системи, животна средина, природна и културна
добра; ограничења и потенцијали подручја просторног плана); 

2) циљеве просторног развоја (општи циљеви; циљеви развоја по појединим
областима; посебни циљеви); 

3) правила коришћења, уређења и заштите планског подручја (правила коришћења и
заштите природних ресурса; правила за развој и уређење мреже насеља; правила
просторног развоја и уређења руралних подручја; правила просторног развоја и
размештаја привредних делатности; правила просторног развоја и размештаја
услужних делатности и јавних служби; правила просторног развоја, размештаја и
коришћења инфраструктурних система; правила заштите животне средине; правила
заштите природних и културних добара; правила коришћења и уређења простора од
интереса за одбрану земље и заштиту од елементарних непогода); 

4) имплементацију просторног плана (листу приоритетних активности за
имплементацију просторног плана; учеснике у имплементацији просторног плана;
мере и инструменте за имплементацију просторног плана; уговор о имплементацији
просторног плана). 

Графички део представљају рефералне карте у размери 1:200.000, и то: 

1) реферална карта број 1 „Намена простора”; 

2) реферална карта број 2 „Положај система продуктовода у односу на друге
инфраструктурне системе у коридору”; 

3) реферална карта број 3 „Заштита животне средине”. 

За потребе Програма извршена је прелиминарна процена минималних потребних
финансијских средстава, на основу Одлуке о начину одређивања минималних цена
израде просторних планова, урбанистичких планова, урбанистичких пројеката и
пројектне документације за стамбене и стамбено-пословне објекте, коју је
Управни одбор Инжењерске коморе Србије донео 17. јуна 2006. године. 

Процењена средства за израду Просторног плана износе 9.490.000,00 динара и та
средства ће обезбедити Јавно предузеће „Транснафта”. 

У Табели 1. Процена финансијских средстава потребних за израду Просторног плана,
дат је распоред процењених средстава према основним фазама израде Просторног
плана. 

 

Табела 1.
Процена финансијских средстава потребних 

за израду
Просторног плана

 

 

 




Бр.
  фазе



Назив фазе



(%)



динара




I
  фаза



Стратегија развоја планског подручја



до 50%



4.745.000,00




II
  фаза



предлог Просторног плана



до 40%



3.796.000,00




III
  фаза



испорука Просторног плана



до 10%



949.000,00







укупно



100%



9.490.000,00




У цену израде Просторног плана урачунати су трошкови израде стратешке процене
утицаја на животну средину. 

Израда и доношење Просторног плана, одвијаће се по следећој динамици: 

1) Стратегија развоја планског подручја: 

– израда радне верзије Стратегије развоја планског подручја – рок два месеца; 

          ??
– стручна контрола Стратегије развоја планског подручја и усаглашавање ставова
надлежних органа, посебних организација, органа територијалних јединица,
локалне самоуправе, као и корисника простора – рок 15 дана; 

– израда коначне верзије Стратегије развоја планског подручја – рок 15 дана; 

2) предлог Просторног плана: 

– израда радне верзије предлога Просторног плана – рок два месеца; 

– стручна контрола радне верзије предлога Просторног плана – рок 15 дана; 

– израда коначне верзије предлога Просторног плана – рок 15 дана; 

– обављање јавног увида – рок месец дана; 

– коначна редакција Просторног плана – рок 15 дана; 

– доношење Просторног плана – рок 15 дана. 

Укупан рок за израду Просторног плана по свим фазама планиран је за осам
месеци, а од тога рок за израду Стратегије развоја планског подручја и предлога
Просторног плана планиран је за четири месеца, а рок за процедуру стручне
контроле и редакције Просторног плана, обављање јавног увида и доношења
Просторног плана је за четири месеца. 

Просторни план, чија општа садржина је утврђена одредбама члана 16. Правилника
о садржини и изради планских докумената, доноси Влада уредбом, сагласно члану
19. Закона о планирању и изградњи. 

Сагласно одредбама члана 31. Закона о
планирању и изградњи саставни део Просторног плана је Уговор о имплементацији,
али је питање имплементације Просторног плана неопходно покренути још у фази
дефинисања циљева и стратешких опредељења. 

Саставни део Уговора о имплементацији биће Биланс приоритета и Биланс
средстава. Биланс приоритета биће разрађен према обавезама појединих носиоца
који ће обухватити приоритете дефинисане плановима, програмима, пројектима и
објектима. Биланс средстава обухватиће обавезе по основу дефинисаних приоритета
односно по плановима, програмима, пројектима и објектима. 

Уговор о имплементацији садржи нарочито обавезе потписника у погледу услова за
приступ одговарајућим фондовима, према специфицираним планским решењима и
мерама, као и динамику и начин обезбеђивања средстава за њихову реализацију.
Уговор о имплементацији, по усвајању Просторног плана, закључују учесници у
реализацији на период од четири године.