На основу члана 18. став 2. Закона о путевима
(„Службени гласник РС“, број 46/91),

Министар саобраћаја и веза, доноси

 

 

ПРАВИЛНИК

о 
одржавању магистралних и регионалних путева

„Службени гласник
РС“, број 2 од 6. 
јануара 1993.

 

 

1. ОПШТЕ ОДРЕДБЕ

 

Члан 1.

Овим правилником уређују се врсте радова на одржавању
магистралних и регионалних путева, путних објеката, саобраћајне сигнализације и
опреме путева, основни технички и други услови за предузимање мера и активности
за очување путне мреже.

 

Члан 2.

Радовима на одржавању магистралних и регионалних
путева, у смислу овог правилника, сматра се: скуп активности и радова који се
предузимају на путној мрежи, или на појединим деоницама пута са циљем да се
очува, обнови и побољша техничко стање јавних путева, путних објеката и
саобраћајне сигнализације и опреме путева.

Мерама и активностима на очувању путне мреже, у смислу
овог правилника, сматра се: праћење и ажурно евидентирање промена стања јавних
путева, путних објеката и саобраћајне сигнализације и опреме путева. Ове
активности се обављају са циљем да се обезбеди ефикасно и објективно познавање
стања јавних путева, анализа врсте, квалитета и учинка обављених радова
одржавања и инжењерско техничка основа за годишње, средњорочно и дугорочно
планирање радова одржавања.

Техничким условима, у смислу овог правилника, сматра
се: начин извршења радова и поправке недостатака појединих елемената пута,
путних објеката и саобрћајне сигнализације и опреме путева, врста
путно-грађевинских и осталих материјала који се користе за извршење тих радова,
потребна механизација и радна снага, и начин обрачуна и плаћања.

 

Члан 3.

Оштећења или препреке на путу или путним објектима које
битно утичу на безбедност саобрћаја, уклањају се чим се уоче.

Ако је немогуће одмах извршити оправку или уклонити
сметњу безбедном одвијању саобраћаја, треба одмах поставити одговарајућу
саобраћајну сигнализацију а поправку извршити или сметњу уклонити.

 

2. ПРЕГЛЕД И ПРАЋЕЊЕ
СТАЊА

 

Члан 4.

Ради увида у стање јавног пута и стабилности пута и
објеката врше се прегледи:

1) редовни,

2) сезонски,

3) ванредни,

4) специјални.

 

Члан 5.

Редовним прегледима јавних путева, путних објеката,
саобраћајне сигнализације и опреме пута (у даљем тексту: јавни путеви) утврђује
се потреба хитних радова редовног одржавања на појединим елементима пута и
путним објектима.

Редовни прегледи обављају се:

а) свакодневно:

1. на аутопутевима,

2. на магистралним и регионалним путевима првог, другог
и тећег саобраћајног разреда;

б) најмање два пута недељно:

1. на магистралним и регионалним путевима четвртог и
петог саобраћајног разреда.

Редовни преглед јавног пута врши се, визуелно,
обиласком пута и објеката при чему се утврђује стање и исправност појединих
елемената, пута, путне сигнализације и опреме пута, нарочито са становишта
сметњи несметаном и безбедном одвијању саобраћаја.

На основу тог прегледа обавештавају се учесници о стању
на јавним путевима и предузимају одговарајуће мере за поправке и уклањање
сметњи са јавног пута.

 

Члан 6.

Подаци који се прикупе редовним прегледом са подацима о
радовима одржавања који су обављени, евидентирају се у грађевински дневник
радова одржавања на одговарајућој деоници или путу.

 

Члан 7.

Сезонски (периодични) прегледи јавних путева обављају
се најмање два пута годишње, у пролеће и јесен са циљем да се утврди и
евидентира стање појединих елемената пута, путних објеката, саобраћајне
сигнализације и опреме.

Сезонским прегледом пута утврђује се:

1) стање коловоза на свим саобраћајним површинама,
паркинг просторима и стајалиштима,

2) стање система за одводњавање површинске и надземне
воде,

3) стање банкина, разделног појаса, косина усека,
насипа и путног земљишта,

4) стање трупа пута и појаве слегања, одрона и клизања
терена,

5) стање саобраћајне сигнализације и опреме пута,

6) стање објеката на путу као што су мостови,
вијадукти, тунели, галерије, надвожњаци, подвожњаци, потпорни и обложни зидови
итд.

О утврђеном стању пута и путних објеката на прегледаној
деоници или путу, сачињава се записник са детаљним описом нађеног стања.
Записник се доставља одговарајућој служби Дирекције за путеве.

 

Члан 8.

Специјални прегледи обављају се по потреби, када се при
осталим прегледима, утврде велика оштећења или се посумња у потребну носивост и
функционалност појединих елемената јавног пута.

По извршеном прегледу сачињава се извештај са предлогом
техничких мера извршења, уколико је то могуће, односно са формулацијом
пројектног задатка, уколико је уклањање оштећења или санацију потребно обавити
према пројекту.

 

Члан 9.

Ванредни прегледи јавног пута врше се после ванредних
догађаја као што су на пример различите елементарне непогоде у зони пута и
објеката (земљотрес, поплаве, клизања терена, већи удари леда на рекама,
лавине, осулине и слично), или удари у носеће елементе објеката.

О извршеном ванредном прегледу се сачињава записник о
насталим оштећењима који се доставља Дирекцији за путеве.

У случају да су оштећења после ванредних догађаја већег
обима тако да је угрожена стабилност јавног пута ако је то могуће, непосредно
се обављају радови на обезбеђењу проходности јавног пута.

 

3. ОДРЖАВАЊЕ ТРУПА
ПУТА И ПУТНОГ ЗЕМЉИШТА

 

Члан 10.

Одржавањем трупа пута и путног земљишта, у смислу овог
правилника, сматрају се прегледи трупа пута, путног земљишта, праћење и
евидентирање њиховог стања и промена и извођење следећих радова:

1) одржавње хумузираних и затрављених банкина,

2) одржавање банкина од стабилизованог тла (механички
стабилизоване, стабилизоване битуменом и стабилизоване цементом),

3) одржавање бетонских банкина и

4) одржавање банкина од ломљеног камена.

 

Члан 11.

Труп пута, у смислу овог правилника, чине: насипи,
усеци, елементи, планума (берме, банкине и рзделни појас), пропусти и остали
објекти за заштиту пута од површинских и подземних вода као што су отворени
јаркови, дренажни системи, риголе, канали, каналете, издигнути ивичњаци и
објекти за заштиту косина и путног земљишта као што су камене и бетонске
облоге, потпорни и обложни зидови, жичане мреже, итд.

Путно земљиште је површина терена на којој лежи труп
пута, као и површина терена лево и десно од ивице усека и насипа.

 

3.1. Специфичности
прегледа трупа пута и путног земљишта

 

Члан 12.

Редовним прегледом трупа пута и путног земљишта, у
смислу овог правилника, сматра се визуелно осматрање и евентуално мерење
оштећења елемената трупа пута као што су: банкине, риголе, јаркови, канали,
каналете, косине, пропусти, итд.

 

Члан 13.

Сезонским прегледом трупа пута и путног земљишта
утврђују се већа оштећења трупа пута и путног земљишта после зимског периода и
током јесење сезоне. Током ових прегледа се контролише стање трупа пута и
објеката који заштићују пут.

 

Члан 14.

Сезонски прегледи се обављају визуелно и мерењем.
Визуелним путем се уочавају оштећења и деформације на банкинама, отвореним
јарковима, риголама, каналетама, каналима, у ревизионим окнима и излазима
дренажних система, на разделном појасу на аутопуту, на косинама усека, насипа и
засека.

Мерењем се утврђују оштећења и деформације на косинама
усека, насипа и засека већег обима и у случају изразито изражене нестабилности
косина, на потпорним и обложним зидовима, на пропустима, на поремећеним
деловима трупа пута и околног терена који има утицај на стабилност пута
(клизања, слегања, итд.).

 

Члан 15.

Деформације трупа пута на насипима и усецима утврђују
се визуелним прегледом, а по потреби и геодетским мерењем на претходно
утврђеним деловима пута, или активним и санираним клизиштима и насипима вишим
од 8 m и усецима дубљим од 6 m.

Деформације планума утврђују се нивелманским
инструментом, а косина усека и насипа равњачом и подравњачом. При мерењу се
обавезно снима природан терен од ножице насипа или усека мин. 10 m.

Уколико се уоче деформације мањег реда величина (испод
5 cm, мерено на коловозу) ова мерења се предузимају сваке две године, а уколико
су деформације трупа пута веће од 5 cm мерења је потребно обављати сваке
године.

На потезима где се труп пута налази на клизишту
(санираном или несанираном), деформације трупа пута и околног терена у
хоризонталном и вертикалном смислу прате се снимањем раније постављених репера.
За свако клизиште се обавезно ради план постављања мерних тачака (репера) и
према потреби и пијезометара и предвиђа начин контролисања померања и мерења
нивоа подземних вода.

На местима клизишта контрола кретања трупа пута и
терена у хоризонталном и вертикалном смислу и мерење нивоа подземне воде у
пијезометрима врши се за несанирана клизишта у оба сезонска прегледа током
године, а за санирана клизишта једанпут годишње у пролећном сезонском прегледу.

Једном у две године током сезонског прегледа врши се
контрола функционисања дренажних система методом испирања.

Контрола деформисаности покренутих потпорних зидова
обавља се мерењем растојања од осовине пута и снимањем положаја деформисаног
зида на сваких 25 m дужине зида. 

Снимањем се евидентирају облик пукотина и прслина и
њихове ширине.

 

3.2. Радови
одржавања трупа пута и путног земљишта

 

Члан 16.

Радови на одржавању банкина обухватају:

1) одржавање хумунизираних и затрављених банкина,

2) одржавање банкина од стабилизованог тла (механички
стабилизоване, стабилизоване битуменом и стабилизоване цементом).

3) одржавање бетонских банкина,

4) одржавање банкина од ломљеног камена.

Банкине из става 1. овог члана одржавају се тако да
увек буду способне да приме и поднесу притисак точка теретног возила, да не
буду више од равни коловоза и да имају минимални нагиб од 4% који ће омогућити
лако одвођење површинских вода са коловоза.

Висина траве на банкинама не сме бити већа од 20 
cm, од
површине банкине, односно највише толика да не угрози функцију смероказа.

 

Члан 17.

Радови на одржавању ригола обухватају:

1) одржавње ригола од ломљеног камена,

2) одржавање ригола од бетона,

3) одржавање ригола од асфалта.

Све врсте ригола се одржавају тако да буду способне да
приме и поднесу притисак точка теретног возила и да обезбеде гравитационо
одвођење површинских вода са коловоза и косина усека ван трупа пута.

 

Члан 18.

Радови на одржавању и заштити косина усека и насипа
обраслих вегетацијом обухватају:

1) одржавање затрављених површина косина усека и
насипа;

2) одржавање косина заштићених поплетом;

3) одржавање косина заштићених хидрозасејаним вегетативним
слојем;

4) одржавање косина заштићених бушењем;

5) одржавање косина заштићених дрвећем и жбуњем.

Радовима из става 1. овог члана поправљају се оштећења
и поремећаји у облику деформација косина (клизање, слегање, издизање) и
оштећења траве, бушења, засада итд.

Косине се одржавају тако да се обезбеди њихова
стабилност и несметано одводњавање површинских вода.

 

Члан 19.

Радови на одржавању осталих косина, усека и насипа
обухватају:

1) одржавање косина обложених каменом;

2) одржавање косина заштићених калдрмом;

3) одржавање косина заштићених префабрикованим
бетонским елементима;

4) одржавање косина осигураних жичаном мрежом;

5) одржавање косина осигураних габионима;

6) одржавање косина заштићених млазним малтером или
бетоном;

7) одржавање косина осигураних сидрима;

8) одржавање потпорних и обложних зидова.

Радовима из става 1. овог члана се поправљају оштећења
и поремећаји настали на заштити косина у виду: слегања, издизања, клижења,
прслина, прскотина, отворених рупа, покиданих мрежа итд.

Косине се одржавају тако да се обезбеди њихова
стабилност и несметано одводњавање површинских вода.

 

Члан 20.

Радови на одржавању објеката за одводњавање обухватају:

а) одржавање објеката за одводњавање површинских вода,
и то: отворених јаркова, ригола, каналета и канала са бетонском или каменом
облогом и пропуста у трупу пута:

1) одржавање отворених јаркова се обавља тако да
нивелета јарка увек мора бити нижа од хипсометријске најниже коте постељице
пута за 20 cm и да при том има такав подужни пад да се воде одводе гравитацијом
ван трупа пута,

2) попречни пресек отвореног јарка мора увек имати
површину предвиђену пројектом или површину која омогућава нормалан пријем и
гравитациони одвод површинских вода,

3) одржавање канала и каналета са бетонском облогом
обавља се поправкама оштећених делова канала или каналета у облику прслина,
прскотина, слегања, подизања, отворених рупа, итд.

4) одржавање бетонских или камених пропуста обавља се
уклањањем наноса који омета нормални ток површинских вода кроз пропуст одмах по
уочавању и поправкама оштећених делова;

б) одржавање објеката за одводњавање подземних вода и
то: свих врста дренажа, упијајућих бунара, каптажа, извора, итд.

Објекти из става 1. овог члана се одржавају тако да
увек буду способни за обављање своје функције.

 

Члан 21.

Радови редовног одржавања на трупу пута и путном
земљишту обављају се док оштећења и деформације појединих елемената не достигну
следеће граничне услове и величине:

1) клизање терена или трупа пута, при коме су
деформације трупа пута (слегање или издизање) веће од 10 cm на површини већој од 
100 m2 и у случајевима када се слегањем или нарастањем насипа или
терена под насипом мења пројектована нивелета пута и попречни нагиб коловоза,
тако да то узрокује оштећења коловозне конструкције ограничења нормалног
одвијања саобраћаја,

2) деформације косина насипа и усека већих од 20 
cm на површини већој од 200 m2 које се могу прогресивно ширити у локална
клижења и захватити коловозну конструкцију,

3) деформације засведених пропуста веће од 5 cm,
деформације плочастих пропуста веће од 3 cm, прслине и пукотине на
конструктивним деловима пропуста, које указују на директну или индиректну
угроженост стабилности трупа пута и угрожености безбедности саобраћаја,

4) деформације потпорних, потпорно-обложних или
обложниих зидова, у смислу транслације или ротације, веће од 3% од висине зида,
или појава прслина и прскотина на лицу потпорне или обложне конструкције, кад
је њихов број или величина већа, а међусобно су повезане, као и слегања ових
конструкција за више од 10 cm,

5) смањење или престанак функционисања делова или целог
дренажног система.

 

Члан 22.

Ако се приликом неког од предвиђених прегледа утврди
стање трупа пута и путног земљишта из члана 21. овог правилника потребно је
предузети мере за израду одговрајућих пројеката санације и за њихово извршење.

 

4. ОДРЖАВАЊЕ
КОЛОВОЗНИХ КОНСТРУКЦИЈА

 

Члан 23.

Одржавање коловозних конструкција, у смислу овог
правилника, самтрају се прегледи свих типова коловозних конструкција јавних
путева на саобраћајним и зауставним тракама, тракама за убрзање и успорење
возила, на аутобуским стајалиштима и одмаралиштима, праћење и евидентирање
стања и промена и отклањање свих оштећења и деформација.

 

4.1. Специфичности
прегледа коловозних конструкција

 

Члан 24.

Праћење стања коловозних конструкција врши се
прегледима и оценама проходности и безбедности саобраћаја, као и мерењима стања
и вредности појединих показатеља, следећим врстама прегледа:

1) редовни визуелни прегледи,

2) повремени – сезонски визуелни прегледи,

3) систематски прегледи и мерења и

4) ванредни прегледи.

 

Члан 25.

Редовним визуелним прегледом се свакодневно утврђује
проходност коловозних конструкција и потреба непосредног обављања хитних радова
одржавања.

 

Члан 26.

Повремени – сезонски визуелни преглед се обавља два
пута годишње обавезно, по потреби и чешће, сходно стању коловозне конструкције,
што утврђује надзорни орган.

 

Члан 27.

Систематским прегледима и мерењима утврђује се стање
појединих показатеља функционалних и носивих својстава коловозних конструкција
приказаних у следећој табели. На табели је оријентационо приказана потреба и
учесталост мерења или праћења промена сваког од њих.




Индикатор године


Равност



Способност трења



Оштећеност кол.
  Површ.


Носивост





Н (1)


+



+



+



+





Н + 3


+



+









Н + 4


+



+









Н + 5


+



+



+







Н + 6


+



+









Н + 7


+



+



+







Н+ 8


+



+



+







Н+ 9


+



+



+



+





Н + 10


+



+



+






Година (1) у овој табели је година у којој започиње
одржавање коловозне конструкције тј. почетна година експлоатације после
грађења, појачања, рехабилитације или реконструкције.

 

4.2. Радови
одржавања коловозних конструкција

 

Члан 28.

Радовима редовног одржавања коловозних конструкција на
јавним путевима омогућује се безбедно и удобно одвијање саобраћаја, отклањају и
поправљају оштећења коловозних површина.

Радови из става 1. овог члана обухватају:

а) флексибилне коловозне конструкције са носећим
слојевима везаним угљоводоничним и хидрауличним везивима:

1) уклањање свих нечистоћа са коловозне површине,

2) уклањање свих препрека безбедном одвијању
саобраћаја,

3) поправљање улегнућа, набирања, деформација,
истискивања и откидања хабајућег слоја,

4) поправка мрежастих прслина и пукотина, блоковских
пукотина и прслина, правоугаоних прслина паралелних са подужном осовином
коловоза, прслина и пукотина у трагу точкова, прслина и пукотина уз ивицу,
попречних прслина и пукотина од скупљања, рефлектованих прслина и пукотина,
параболичних пукотина и прслина,

5) поправка последица клизања слоја по слоју, отисака
гума и разних предмета,

6) поправку оштећења коловозних површина, ударних рупа
у коловозном застору, ударних рупа у коловозној конструкцији,

7) поправка испливавања битумена и воде на коловозну
површину;

б) круте цемент-бетонске коловозне конструкције:

1) уклањање свих нечистоћа са коловозне површине,

2) уклањање свих препрека безбедном одвијању
саобраћаја,

3) поправка хабања – трошење коловозне површине на
трагу точкова,

4) поправка слегања, померања плоча и денивелација
плоча,

5) наношење масе за заливање спојница,

6) поправка изолације на спојницама,

7) поправка попречних и дијагоналних прслина и
пукотина,

8) поправка пукотина и ломова на ивицама плоча,

9) поправка мрежастих пукотина и прслина,

10) поправка ударних рупа,

11) поправка љуштења коловозних површина, ломљења и
откдиања делова бетона;

в) коловозне конструкције са застором од камане коцке:

1) уклањање свих нечистоћа са коловозне површине,

2) уклањање свих препрека безбедном одвијању
саобраћаја,

3) поправка ударних рупа,

4) поправка слегања и денивелација коловозне површине,

5) учвршћивање камених коцки,

6) поправка спојница камених коцки,

7) замена мањих површина коловозног застора;

г) коловозне конструкције са туцаничким и шљунчаним
застором:

1) уклањање свих нечистоћа са коловозне површине,

2) уклањање свих препрека безбедном одвијању
саобраћаја,

3) поправка ударних рупа,

4) поправка улегнућа, колотрага, свих врста
денивелације,

5) замена мањих површина коловозног застора.

 

Члан 29.

Радовима редовног одржавања коловозних конструкција
сматрају се и:

1) израда танких асфлатних слојева као што су:
класичне, затворене асфалтне мешавине у малим дебљинама слојева намењених
одржавању, са класичним или побољшаним везивима;

2) површинске обраде и друге обраде коловозне површине;

3) површинске обраде и замуљивања;

4) битуменски премази или спрејеви;

5) побољшање одводњавања.

Радовима из става 1. овог члана сматрају се и техничке
мере побољшања услова одводњавања површинских вода и садрже проверу постојећих
дренажних система, или израду нових, поправке водне пропустљивости коловозне
површине, поправљање нагиба банкина, итд.

При извршењу радова из става 1. овог члана мора се
обезбедити висина саобраћајног профила од 4,5 m.

 

Члан 30.

Хитним радовима редовног одржавања коловозне
конструкције сматрају се сви они којима се обезбеђује директно угрожена
безбедност саобраћаја, а посебно радови чишћења и уклањања препрека за
несметано и безбедно саобраћајно коришћење коловозних површина.

Хитни радови редовног одржавања се односе и на поправке
оштећења коловозне површине и коловозне конструкције која директно угрожава
безбедност саобраћаја или пак утиче на ненормално брзи развој обима и
интензитета следећих врста оштећења код свих типова коловозних конструкција:

1) ударне рупе дубље од 5 cm, обима већег од 10 
cm,

2) заглађена и клизава површина већа од 10 m2.

 

5. ОДРЖАВАЊЕ
ОБЈЕКАТА(мостова, надвожњака, подвожњака, вијадуката и другог)

 

Члан 31.

Одржавањем објеката, у смислу овог правилника, сматрају
се прегледи, праћења и евидентирање промена њиховог стања и радови на одржавању
и отклањању свих оштећења и кварова.

 

5.1. Специфичности
прегледа објеката

 

Члан 32.

Праћење техничког стања објеката на путној мрежи врши
се прегледима и утврђивањем оштећења према јединственој методологији за целу
магистралну и регионалну мрежу следећим врстама прегледа:

1) редовни прегледи,

2) систематски прегледи,

3) специјални прегледи,

4) ванредни прегледи.

 

Члан 33.

Редовним прегледом стално се прате промене стања
објеката и боезбеђује потребна безбедност осаобраћаја.

 

Члан 34.

Систематски преглед мостова обавља се најмање једном у
две године за све мостове мреже магистралних и регионалних путева.

Прегледом из става 1. овог члана обухваћени су сви
елементи моста, а нарочито:

1) темељи средњих и крајњих стубова,

2) средњу стубови,

3) крајњи стубови,

4) лежишта,

5) главни носачи,

6) попречни носачи,

7) спрегови,

8) плоча и конзоле,

9) појаве корозије арматуре или челичних конструкција,

10) хидроизолација,

11) коловозни застор,

12) дилатационе справе,

13) водоток или подручја испод моста,

14) клинови,

15) прелазне плоче,

16) кегле или „пропуштен“ насип,

17) ограде,

18) ивичњаци,

19) пешачке стазе,

20) систем за одводњавање,

21) инсталације,

22) сигнализација на мосну.

 

Члан 35.

Систематски преглед објекта обавља се визуелно са
блиског одстојања у односу на сваки осматрани елеменат.

 

Члан 36.

За мостове појединачног распона 15 и више метара
спроводе се оскултације (стална осматрања).

 

Члан 37.

Сваки трећи систематски преглед објеката сматра се
главним прегледом.

 

Члан 38.

Специјални преглед објекта обавља се посебном опремом и
мерним инструментима са циљем да се утврди тачан степен оштећености објеката за
које је при редовном прегледу, или при евентуалном ванредном прегледу, утврђено
да предстоји њихово рушење или такве штете које захтевају планирање санације у
најкраћем року.

 

Члан 39.

Ванредни преглед објекта се обавља после ванредног
догађаја (поплава, земљотрес и др.), и пре и после прелаза ванредног терета
који би могао угрозити носивост или функционалност објекта.

 

Члан 40.

Ванредни преглед објекта обавља се на исти начин као и
редовни преглед, а
у случају да се утврде оштећења и такве врсте и обима да је
потребно коришћење инструмената и опреме, програм прегледа прошириће се до
нивоа специјалистичког прегледа.

 

Члан 41.

Прелаз ванредног терета преко објекта Дирекција за
путеве, по правилу, одобрава уз претходан преглед.

Дирекција за путеве ће оргнаизовати ванредни преглед
после преласка ванредног терета преко објекта у року од 7 до 15 дана, зависно
од евентуалних оштећења објекта.

 

5.2. Радови
одржавања објеката

 

Члан 42.

Радови одржавања мостова су следећи:

а) чишћење мостова:

1) чишћење коловоза,

2) чишћење пешачких стаза,

3) чишћење неприступачних места,

4) чишћење простора око лежишта,

5) чишћење унутрашњости сандучастих конструкција,

6) чишћење дилатационих справа,

7) чишћење сливника и одводних цеви,

8) чићшћење и уређење профила испод моста;

б) одржавање саобраћајног профила:

1) поправка асфалта на коловозу са поправком изолације,

2) поправка коловоза од ситне камене коцке са поправком
изолације,

3) поправка коловоза од цементног бетона са поправком
изолације,

4) поправка коловоза од туцаничког застора,

5) поправка дрвеног коловоза,

6) поправка и замена ивичњака,

7) поправка делова ограда и замена оштећених делова од:
челика, бетона, камена, дрвета.

8) поправка сливника и одводних цеви;

в) мање поправке бетонских мостова:

1) поправка бетонских заштитних слојева,

2) ситнозрним бетоном – санационим малтерима на бази
везива са адитивима,

3) бетонима на бази синтетичких смола,

4) торкетирањем,

5) поправка бетонских баријера, папрета и венаца,

6) чишћење корозије и антикорозиона заштита арматуре;

г)одржавање челичних конструкција и металних елемената:

1) поправка антикорозионе заштите челичних конструкција
и елемената,

2) замена закивака завртњима и завртњева,

3) поправка мањих оштећења завривањем,

4) поправка антикорозионе заштите челичних ограда и
других челичних делова и потпуна АКЗ мањих челичних мостова,

5) поправка челичних дилатационих справа и челичних
елемената савремених дилатационих спојница,

6) замена лакших типлова челичних дилатационих справа;

д) одржавање камених конструкција:

1) замена недостајућих камених блокова,

2) чишћење спојница од земље или вегетације,

3) испуна спојница;

ђ) одржавање дрвених конструкција:

1) поправка или замена спојних средстава,

2) поправка локалне трулежи,

3) одбрана дрвета нападнутог паразитима;

е) сервисирање лежишта и дилатационих справа:

1) сервисирање челичних лежишта,

2) замена гумених „тепиха“ савремених спојница и замена
заптивних гума,

3) контрола завртњева и анкера сложених челичних
дилатационих справа и савремених дилатационих спојница.

 

Члан 43.

Радови на одржавању моста изводе се независно од
вреднсоти појединих индикатора стања, интензитета саобраћајног оптерећења,
ранга и значаја пута током целокупног века коришћења моста.

 

Члан 44.

Хитним радовима на редовном одржавању мостова сматрају
се сви радови на отклањању изненадних појава или штета којима се директно
угрожава безбедност саобраћаја.

Поред радова из става 1. овог члана као хитни могу се
извести и сложенији радови, када се за то укаже потреба.

 

Члан 45.

Радови на одржавању моста, по правилу, изводе се у
периоду од 15. марта до 15. новембра, уз технолошка огрничења у зависности од
врсте радова. Хитни радови могу се изводити и ван овог временсоког интервала, с
тим што се квалитет извршених радова мора посебно проверити без обзира у ком су
периоду године изведени.

 

Члан 46.

Учесталост радова на одржавању моста одређује се за
радове из члана 42. под а), и то:

1) чишћење коловоза 2-4 пута годишње,

2) чишћење пешачких стаза 2-4 пута годишње,

3) чишћење неприступачних места 1 пут у две године.

4) чишћење простора око лежишта 1 пут у две године,

5) чишћење унутрашњости сандучастих конструкција 1 пут
у три године,

6) чишћење дилатационих справа 2 пута годишње,

7) чишћење сливника и одводних цеви 2 пута годишње,

8) чишћење и уређење профила испод моста 1 пут годишње.

Учесталости из става 1. овог члана сматрају се
минималним.

За радове, за које се не утврђује учесталост, меродавни
су проценти инвентарских количина.

 

6. ОДРЖАВАЊЕ ТУНЕЛА
И ГАЛЕРИЈА

 

Члан 47.

Радовима на одржавању тунела и галерија, у смислу овог
правилника, сматрају се прегледи тунела, гларија, ниша, бочних излаза и
предусека са инфраструктуром, праћење и евидентирање промена њиховог стања и
радови на одржавању и уклањању свих оштећења и кварова на њима.

 

6.1. Специфичности
прегледа тунела и галерија

 

Члан 48.

Праћење стања и промена тунела и галерија врши се
следећим врстама прегледа:

1) редовни визуелни преглед,

2) сезонски – повремени преглед са мерењем,

3) специјални преглед и мерење и 

4) ванредни преглед.

 

Члан 49.

Редовни преглед тунела и галерија обавља се
свакодневним визуелним осматрањем.

Овим прегледом утврђује се:

1) функционисање система за одводњавање површинских и
подземних вода,

2) стање објеката у предузећима (портали, косине,
потпорни зидови),

3) стање осветљења тунела,

4) стање брдске масе у необзиданим тунелима,

5) појава пуцања и испадања стенске масе и мањих
одрона,

6) стање саобраћајне сигнализације,

7) појава леда на коловозу и обзиди на улазном и
излазном делу тунела (зими).

Током овог прегледа једном месечно се утврђује:

1) стање тунелске облоге, констатација евентуалних
оштећења и њихов узрок,

2) стање коловоза,

3) контрола уграђених уређаја за осматрање
(ексензометри, пијезометри и др.),

4) евентуални продори подземне воде у коловозу или
тунелској облози.

 

Члан 50.

Сезонски преглед тунела и галерија са мерењима се по
потреби може организовати и више од два пута годишње.

 

Члан 51.

Специјални преглед тунела обавља се сваких пет година
са циљем контролисања стања тунелске конструкције. У оквиру овог прегледа
обавезно се врши:

1) тачно мерење сваког профила тунела,

2) тачно мерење уочених промена и контрола стања на
месту прегледа,

3) мерење квалитета бетона неком теренском методом
(нпр. склерометар),

4) мерење спуштања или подизања нивелете,

5) мерење хоризонталног померања тунелске цеви.

 

Члан 52.

Ванредни преглед тунела и галерија обавља се изузетно у
следећим случајевима:

1) појава елементарних непогода (земљотрес, поплава,
померања табли и сл.),

2) недозвољено велике концентрације издувних гасова,

3) великих оштећења тунелских предусека или објеката у
предусеку.

 

6.2. Радови на
одржавању

 

Члан 53.

У оквиру радова на одржавању тунела и галерија
свакодневно се обавља:

1) одржавање коловоза,

2) чишћење дренажних канала, ревизионих штахтова и
барбакана,

3) чишћење ободних канала изнад портала,

4) одржавање саобарћајне сигнализације и опреме у
тунелу,

5) чишћење канала за одводњавање одводних јаркова у
тунелу,

6) одржавње расвете у тунелу.

По потреби, а најмање једном месечно се обављају
следећи радови:

1) мање поправке потпорних и обложних зидова у
предусеку и на порталу,

2) чишћење косина усека од нестабилних стенских маса
које могу угрозити саобраћај,

3) одржавање уређаја за вентилацију у тунелу,

4) одржавање посебних средстава за организовање и
контролу саобраћаја.

 

7. САОБРАЋАЈНА
СИГНАЛИЗАЦИЈА И ОПРЕМА ПУТА

 

Члан 54.

Радовима на одржавању саобраћајне сигнализације и
опреме пута, у смислу овог правилника (у даљем тексту: сигнализација и опрема)
сматрају се прегледи, праћење и евидентирање њиховог стања и промена и радови
на одржавању и уклањању свих оштећења и кварова на њима.

Одржавање сигналзиације и опреме мора бити такво да се
обезбеди њихова функционалност, односно осигурају сви потребни услови за
безбедно одвијање саобраћаја и пружање услуга корисницима пута.

 

Члан 55.

Сигнализација, у смислу овог правилника обухвата:
саобраћајне знакове опасности, знакове изричитих наредби, знакове обавештења,
допунске табле које су саставни део саобраћајног знака, светлосне саобраћајне
знакове, ознаке на коловозу, тротоару и сл. и светлосне и друге ознаке на путу.

 

Члан 56.

Опрема, у смислу овог правилника, обухвата:

1) заштитне ограде, заштитне жичане ограде,
хоризонталне и вертикалне запреке за означавање радова на путу, купе, запречне
траке и ужад, као и опрему за усмеравање која је дефинисана одговарајућим
југословенским стандардима,

2) пешачке ограде, паравани – ограде за спречавање
засењивања, буке запречне ограде за спречавање паркирања, мреже за ограничавање
путног појаса и површина са посебном наменом, као и друге направе, уређаји намењени
уређењу путног земљишта ван коловозних површина,

3) осветљење пута, путни телефони и посебни
телекомуникациони систем, јављачи магле, поледице и сл. и системи за преношење
порука учесницима саобраћаја, као и остале направе и уређаји намењени заштити
пута учесника у саобрћају који су посебном одлуком надлежног органа одређени
као саставни део саобарћајне опреме одређене деонице или пута у целини.

4) саобраћајна огледала, ветрокази и сличне направе
намењене побољшању безбедности саобраћаја на путевима.

 

7.1. Специфичности
прегледа сигнализације и опреме

 

Члан 57.

Праћење стања и промена сигнализације и опреме пута
врши се обављањем следећих врста прегледа:

1) редовни преглед,

2) сезонски (периодични) прегледи,

3) ванредни прегледи и

4) специјални прегледи.

 

Члан 58.

Редовни, сезонски и ванредни преглед сигнализације и
опреме обавља се на начин и по поступку, утврђеним овим правилником за редовне,
сезонске и ванредне прегледе јавних путева.

 

Члан 59.

Специјални прегледи су обавезни за поједине елементе сигнализације
и опреме са сложенијим техничко-технолошким решењима као што су светлосна
сигнализација, телекомуникација, осветљење и опрема комплексних објеката.

 

7.2. Радови
одржавања сигнализације и опреме

 

Члан 60.

Радови на одржавању сигнализације и опреме обухватају
све радове на постављању, уређењу, замени и поправкама, сигнализације и опреме,
као и радове на постављању, одржавању и уклањању привремене сигнализације и
опреме.

 

Члан 61.

Радови одржавања сигнализације и опреме обављају се
током целе године према програму одржавања и на основу уочених неправилности,
оштећења и кварова који се утврђују одговарајућим прегледима.

Радовима на одржавању сматрају се и хитни радови, као и
непланирани радови на привременој сигнализацији и опреми који се изводе као последица
настајања непланираних сметњи за нормално и безбедно одвијање саобраћаја
(одрони, клизање терена, наноси снега, лед, разне хаварије и сл.).

 

Члан 62.

Одржавање сигнализације и опреме обухвта следеће
радове:

1) чишћење и отклањање сметњи,

2) одржавање вертикалне сигнализације,

3) одржавање хоризонталне сигнализације,

4) одржавање светлосне сигнализације,

5) одржавање ограда и мрежа,

6) одржавње осветљења пута, путних телефона и посебних
телекомуникационих система,

7) хитне и непланиране радове.

 

Члан 63.

Радови чишћења и отклањања сметњи обављају се
периодично (једном или два пута годишње) и обухватају следеће операције на
елементима сигнализације и саобраћајне опреме:

1) уклањање нечистоће (прашине, блата, уља и сл.) са
свих видних површина, светлосних ознака, заштитних ограда, саобраћајних
огледала и ветроказа,

2) отклањање свих сметњи које спречавају нормалну
видљивост сигнализације и саобраћајне опреме пута – отсецање грана, кошење
траве, уклањање наноса, просутог материјала, лишћа и слично.

 

Члан 64.

Радови на одржавању вертикалне сигнализације
обухватају:

а) поправку мањих оштећења саобраћајних знакова,
допунских табли, саобраћајних огледала и ветроказа укључујући и њихове носаче
(осим порталних носача, стубова светлосне сигнализације и стубова електричног
осветљења који служе као носачи знакова):

1) исправљање делимично уљубљених или искривљених
површина знакова и допунских табли;

2) поправка и замена дотрајалих оштећених и
недостајућих елемената за пречишћавање вертикалне сигнализације на све врсте
носача (завртња, навртки, подлошки, обујмица и других елемената носећих
конструкција);

3) исправљање – довођење у нормални положај мање
искривљених, нагнутих и обојених носача вертикалне сигнализације укључујући и
потребне оправке темеља;

б) Замену оштећењних елемената вертикалне сигнализације
чији је карактер оштећења такав да не обезбеђује њихову функционалност:

1) замену улубљених, искривљених, поломљених, упрљаних
(бојом и сл.) и избледелих знакова и допунских табли, као и замена разбијених
саобраћајних огледала и оштећених врећица ветроказа;

2) замена искривљених и поломљених носача вертикалне
сигнализације укључујући и потребну оправку или израду новог темеља;

в) постављање свих недостајућих елемената вертикалне
сигнализације према евиденцији о стању: саобраћајних знакова, допунских табли,
носача саобраћајних огледала и ветроказа.

 

Члан 65.

Радови на одржавању вертикалне сигнализације не
обухватају поправку, замену и постављање саобраћајних знакова са унутрашњим
осветљењем (укључујући и носаче ових знакова), као ни порталних носача, стубова
светлосне сигнализације, стубова електричног осветљења и сл. који се користе
као носачи саобраћајних знакова.

 

Члан 66.

Радови на одржавању светлосне сигнализације обухватају:

а) контролу, отклањање мањих неправилнсоти у раду и
поправку мањих оштећења спољне сигналне опреме и саобраћајних знакова са
унутаршњим осветљењем:

1) редовни (свакодневни) обилазак сигналисане
раскрснице, преглед и контролу рада спољне сигналне опреме и саобраћајних
знакова са унутрашњим осветљењем и отклањање мањих кварова – чишћење видних
површина семафора, замену прегорелих сијалица у лантернама светлећих тела у
знацима са унутрашњим осветљењем, замена осигурача и ресетовање (укључивање)
уређаја за управљање у случајевима испадања због пада напона, избијања
осигурача и слично;

2) поправку и замену дотрајалих, оштећених и
недостајућих елемената за причвршћивање на носаче лантерни, знакова са
унутрашњим осветљењем, пешачких тастера и слично;

3) исправљање – довођење у исправан положај лантерни,
штитника, знакова са унутрашњим осветљењем, пешачких тастера и слично;

4) поправку мањих оштећења сигналних и напојних каблова
по реглетама (прикључцима) у сигналним стубовима и стубовима знакова са
унутрашњим осветљењем;

б) контролу рада и отклањање кварова управљачких
уређаја на раскрсници:

1) контролу одвијања програма рада сигнала, заштите
конфликтних токова и сатне промене програма, као и подешавање према важећим
сигналним плановима;

2) контролу исправности, поправку или замену по потреби
програмских, извршних и осталих модула (слога) и елемената управљачких уређаја;

в) замену и оправку оштећених елемената спољне сигналне
опреме знакова са унутршњим осветљењем чији је карактер оштећења такав да не
обезбеђује њихову функционалност:

1) замену оштећених штитника и сочива на лантернама,
кутија знакова са унутрашњим осветљењем, лантерни, кућишта управљачких уређаја,
пешачких тастера и слично,

2)замену искривљених и поломљених носача лантерни
(семафорских стубова), знакова са унутрашњим осветљењем укључујући и потребну
оправку или израду новог темеља,

3) оправку кабловске канализације (шахтова, кабловских
прелаза и сл.) укључујући настављање или оправку каблова и детекторских петљи;

г) постављање свих недостајућих елемената спољне
сигналне опреме и знакова са унутрашњим осветљењем према евиденцији о стању:
лантерни, кутија знакова са унутрашњим осветљењем, пешачких тастера, поклопаца
шахтова, поклопаца стубова носача семафорских стубова и носача знакова са
унутрашњим осветљењем.

 

Члан 67.

Радови на одржавању хоризонталне сигнализације
обухватају одржавање уздужних, попречних и осталих ознака на коловозу и
елемената конструкције јавних путева који представљају сталне препреке унутар
слободног габарита пута и то:

1) поправку оштећења хоризонталне сигнализације (бојењем
или наношењем одговарајуће пластичне масе за означавање коловоза) која су
настала услед оправки коловоза, извођење радова на путу или у непосредној
близини пута, саобраћајних незгода на путу и других сличних узрока,

2) допуну и делимичну измену хоризонталне сигнализације
(укључујући по потреби и уклањање постојећих знакова на коловозу) због измене
режима саобраћаја која је предвиђена програмом радова или наложене од надлежног
органа,

3) обнову оштећене и избледеле хоризонталне
сигналзације која је изгубила основна функционална својства предвиђена
програмом радова.

 

Члан 69.

Радови на одржавању ограда и мрежа обухватају:

а) поправку мањих оштећења заштитних ограда, заштитних
жичаних ограда, пешачких ограда, паравана, запречних ограда и мрежа за ограничавање
путног појаса:

1) исправљање лакше удубљених или деформисаних завршних
елемената и сегмената пласта заштитних ограда, елемената пешачких и запречнх
ограда и паравана, као и исправљање и затезање мрежа за ограничавање путног
појаса,

2) поправку и замену дотрајалих, оштећених и
недостајућих елемената за причвршћивање ограда за стубове – носаче укључујући и
рефлектујућа тела уграђена у пластове заштитних ограда,

3) исправљање – довођење у нормалан положај мање
искривљених, нагнутих или изваљених стубова – носача укључујући и потребне
орпавке темеља,

4) замену оштећених елемената ограда и мрежа чији је
карактер оштећења такав да не обезбеђује њихову функционалност,

5) замену оштећених завршница и сегмената пласта
заштитних ограда, као и поља пешачких и запречних ограда, паравана и мрежа за
ограничавање путног појаса,

6) вађење искривљених и поломљених стубова – носача и
побијање нових укључујући и потребну оправку или израду новог темеља;

б) постављање свих недостајућих елемената ограда и
мрежа.

 

Члан 69.

Радови на одржавању осветљења пута, путних телефона и
посебних телекомуникационих система обухватају:

а) контролу и отклањање мањих неправилности оштећења:

1) повремени (периодични) обилазак, преглед и контрола
функционисања инсталација и опреме за осветљење пута, отклањање мањих кварова,
поправка и замена дотрајалих, оштећених и недостајућих елемената,

2) редовни (свакодневни) обилазак, преглед и контрола
функционисања инстлација путних телефона и телекомуникационих система
укључујући отклањање мањих кварова, поправку и замену дотрајалих оштећених и
недостајућих елемената;

б) контролу исправности и отклањање кварова на
уређајима за укључивање осветљења, телефонским централама и преносном систему
путних телефона и сензорским и управљачким инсталацијама и уређајима
телекомуникационих система;

в) постављање свих недостајућих елемената спољне опреме
осветљења пута, путних телефона и телекомуникационих система укључујући и
оправке напојних и преносних инсталација и опреме.

 

Члан 70.

Хитни и непланирани радови одржавања обухватају радове
на постављању, одржавању и уклањању привремене сигнализације и опреме на
местима дуж пута где се јављају непланиране сметње за нормално и безбедно
одвијање саобраћаја и то:

1) постављање покретних и непокретних (где се укаже
потреба) саобраћајних знакова, допунских табли, светлосних саобраћајних знакова
и светлосних и других ознака на путу, као и привремених ознака на коловозу,
хоризонталних и вертикалних запрека за означавање радова на путу, купа,
запречних трака и ужади и остале опреме за усмеравање по југословенским
стандардима;

2) редован (свакодневни, а по потреби и чешће) обилазак
и одржавање које обухвата отклањање свих неправилности, поправку и замену свих
оштећених елемената привремене сигнализације и опреме;

3) уклањање привремене сигнализације и опреме и
довођење сигнализације на путу у претходно стање, што подразумева постављање
сигналзације и опреме пута која је постојала пре појаве непланираних сметњи.

 

Члан 71.

Постављање привремене сигнализације и опреме на местима
где се јављају сметње за нормално одвијање саобарћаја изводи се без пројектне
документације, а на основу разрађених типских решења или према непосредном
налогу органа надлежних за контролу и регулисање саобраћаја.

Редован обилазак и одржавање привремене сигнализације и
опреме обавља се док трају сметње за нормално одвијање саобраћаја.

Уклањање привремене сигнализације и опреме и довођење
сигналзиације на путу у претходно стање врши се одмах чим престану сметње за
нормално одвијање саобарћаја уз претходно обавештење надлежних органа задужених
за контролу и регулисање саобраћаја.

 

Члан 72.

Уколико је на сигнализацији и опреми потребно извршити
неке друге радове, као што су обављање вертикалне, светлосне и хоризонталне
сигнализације и опреме са циљем да се продужи експлоатациони век, побољша ниво
услуга пута и прилагоди новонасталом саобраћајним и другим условима на путу, ти
радови се не сматрају радовима редовног одржавања и биће планирани,
програмирани и извршавани по потреби.

Основне групе ових радова из става 1. овог члана
обухватају:

1) обнову, допуну и по потреби прераду вертикалне,
светлосне и хоризонталне сигнализације на путу која је изгубила своја основна
функционална својства или за којом постоји потреба због новонасталих
саобраћајних и других услова на путу;

2) обнову и допуну ограда и мрежа, опреме за осветљење
пута, путних телефона, телекомуникационих система који су током времена
изгубили своја функционална својства;

3) радове постављања, одржавања и уклањања сигналзације
и опреме за обезбеђење радилишта на путу који су саставни део радова појачаног
одржавања пута и обављају се у току извођења ових радова.

 

8. ОДРЖАВАЊЕ ПУТЕВА
У ЗИМСКОМ ПЕРИОДУ

 

Члан 73.

Одржавањем путева у зимском периоду, у смислу овог
правилника, сматрају се радови и активности неопходни за обезбеђење проходности
и безбеднсоти саобраћаја, који могу бити угрожени појавама:

1) снежне падавине,

2) завејавања путева услед дејства ветра,

3) поледице на коловозу услед ниске температуре или
појаве ледене кише.

 

Члан 74.

Одржавање путева у зимском периоду обухвата:

1) планирање зимског одржавања;

2) организовање места приправности (пунктова зимске
службе) и депонија посипног материјала;

3) припрему путева за зимски период експлоатације;

4) поступак зимског одржавања;

5) заштиту путева у зимском периоду;

6) обавештавање учесника у саобраћају о прходности
путева.

Поред активности из става 1. овог члана које су
усмерене на отклањање снега и поледице са коловозне површине путева, у зимском
периоду се обављају када је то могуће и неки радови редовног одржавања путева,
који служе безбедном одвијању саобраћаја и спречавању већих оштећења путева и
то:

1) поправке оштећења на коловозу и другим саобраћајним
површинама;

2) одржавање саобраћајне сигнализације и опреме пута у
функционалном стању;

3) уклањање одрона, осулина, разних наноса, предмета и
блата са коловоза и осталих делова пута и објеката;

4) чишћење ригола, јаркова, дренажних извода и пропуста
за воду;

5) кошење и уклањање корова са банкина и осталих
површина пута и земљишног појаса, као и друго растиње које заклања
сигнализацију, улази у слободан профил пута и смањује прегледност на путу;

6) уклањање хаварисаних и других возила остављених на
коловозу која онемогућавају чишћење и нормално одвијање саобраћаја.

 

Члан 75.

С циљем успешног реализовања припремних и оперативних
активности зимског одржавања путева, неопходно је да се сваке године најкасније
до 1. новембра обезбеди план зимске службе за наступајући зимски период.

 

Члан 76.

План зимске службе садржи:

1) прегледну карту путне мреже по територијама на којој
путеве одржавају одређене службе;

2) места пунктова зимске службе;

3) локације депонија материјала за посипање и
снабдевање погонским горивом;

4) локације критичких места (мостови, оштре кривине,
велики успони, зоне изненадног завејавања и др.);

5) подела путева према приоритетима одржавања;

6) распроед механизације, средстава и материјала по
пунктовима (број, врста и количина);

7) распоред радника по пунктовима и сменама (путара,
сменовођа, возача, машиниста);

8) степене спремности (приправности) у зимској служби;

9) начин употребе материјала, средстава и механизације;

10) распоред рада и дежурства радника, механизације и
средстава;

11) распоред привремених објеката (препрека) против
завејавања;

12) поступак при спречавању поледице на путевима;

13) чишћење снега са коловоза пута, стајалишта,
паркинга и других делова пута;

14) локације постављених рампи намењених за заустављање
возила када је то неопходно ради интервенција на путевима при делимичном или
потпуном прекиду саобраћаја;

15) систем обавештавања о стању на путевима;

16) начин евиденције рада и дежурства.

 

Члан 77.

Посебан план зимске службе прави се за ванредне услове
(IV степен приправности службе), којим се предвиђа употерба додатне
механизације.

 

Члан 78.

Аутопутеви, магистрални и регионални путеви на којима
се обавља линијски превоз путника у току зимског периода по правилу морају бити
стално проходни.

 

Члан 79.

На путевима I приоритета (аутопутеви, полуаутопутеви)
обезбеђује се непрекидан саобраћај и коловозна површина без снега и поледице.
Изузетно се могу јавити краћи прекиди саобраћаја у периодима интервенција
зимске службе.

На путевима II приоритета (магистрални и регионални
путеви са саобраћајем преко 3.000 возила на дан) проходност се обезбеђује уз
употребу зимске опреме. Изузетно се може зауставити саобраћај у трајању 1 – 2
сата ради интервенције зимске службе.

На путевима III приоритета (магистрални путеви са
саобраћајем испод 3.000 возила на дан и важнији регионални путеви на којима се
обавља линијски превоз путника), саобраћај се привремено може обуставити ради
интервенције, али не дуже од 4 сата и то у периоду између 22 и 04 часа.
Проходност саобраћаја омогућује се уз употребу зимске опреме, а у планинским
пределима уз употребу ланаца.

На путевима IV приоритета (остали регионални путеви)
радови на обезбеђењу проходности се обављају у времену од 5 до 21 час. Стално
одвијање саобраћаја омогућује се уз употребу ланаца.

 

Члан 80.

С циљем економичног организовања зимске службе, а
зависно од конкретних метеоролошких услова постоје четири степена приправности
зимске службе.

I степен приправности уводи се са почетком зимске
службе а укида се њеним завршетком (од 15. новембра до 31. марта, уколико
планом није предвиђено другачије).

Организује се стално дежурство уз коришћење система
веза у седиштима службе и пунктовима. Ангажованост радника и механизације је на
нивоу 25% капацитета у односу на план зимске службе.

Овај степен приправности траје за време повољних
метеоролошких услова (нема снежних падавина и температуре ваздуха су изнад 50C),
односно док метеоролошка прогноза не наговести погоршање прилика.

II степен приправности уводи се када температура
ваздуха пада до 00C уз наговештене снежне падавине или се спусти и
испод 00С уколико се не очекују јаче снежне падавине. Ангажованост
радне снаге и механизације је на нивоу 50% капацитета у однос на план зимске
службе.

III степен приправности уводи се када се погоршају
метеоролошки услови (температура ваздуха испод 00 C а предвиђају се
снежне падавине). Ангажованост радне снаге и механизације је 100% капацитета у
односу на план зимске службе.

IV степен приправности уводи се када настану ванредно
неповољне метеоролошке прилике када расположиви капацитети нису довољни да
савладају временске непогоде и одрже проходност путева према плану зимске
службе. Проглашавају се ванредни услови на путевима и активира ангажовање
додатних капацитета из предузећа ван путне службе.

Ванредне услове на путевима и увођење IV степена
приправности проглашава Штаб за отклањање елементарних непогода. Када долази до
побољшања метеоролошких услова који су претходно довели до увођења неког вишег
степена приправности, враћа се поново нижи степен који одговара побољшаним
метеоролошким услвоима и метеоролошкој прогнози.

 

Члан 81.

Ради превентивног деловања на спречавању стварања
поледице на коловозу и ефикасне организације зимске службе користе се следећи
подаци:

1) месечне, недељне и дневне временске прогнозе од
стране метеоролошке службе, а у критичним периодима прогнозе и за наредна 2 – 3
сата;

2) подаци добијени обиласком и прегледом путева који се
врше најмање једанпут у току једне смене а по потреби више пута;

3) подаци добијени помоћу инсталираних индикатора
температуре.

 

Члан 82.

Пунктови зимске службе морају бити опремљени са
потербним бројем просторија за смештај, рад и дежурство радника, хангарима за
смештај механизације и камиона, затвореним простором или надстрешницама за
материјал којим се врши посипање коловоза и средствима везе, сталном
радио-станицом, телефоном и покретним радио-станицама у камионима.

 

Члан 83.

Рад и дежурство на пунктовима организује се у три смене
по 8 часова за путеве са I и II приоритетом, у две смене (од 5 до 21 час) за
путеве са III приоритетом, и у једној смени за путеве са IV приоритетом.

 

Члан 84.

Критеријуми за утврђивање потребне механизације за
зимску службу одређују се на основу искуствених података из претходних година,
с тим да се за број камиона са хидрауличним чистачима (даскама) и одговарајућим
посипачима користе следећи оквири:

1) аутопутеви: 1 камион за 4-7 km;

2) путеви са II и III приоритетом: 1 камион за 15-30
km;

3) путеви са IV приоритетом: 1 камион за 30-60 
km.

На пунктовима са којих се одржавају путеви I, II и III
приоритета у планинским теренима са већим снежним падавинама, морају се
ангажовати по 1 самоходни снегочистач (Rolba, Unimog, Zil, Steir).

 

Члан 85.

Пре почетка зимске сезоне а најкасније до 15. новембра,
потребно је извршити следеће припреме на путевима:

1) посебно чишћење одводног система путева;

2) уклањање депонија свих материјала ван путног профила
који не служе зимском одржавању;

3) означавање места која могу изазвати оштећења машина
при уклањању снега;

4) на путевима са надморском висином преко 1.000 
m и
где су уобичајене јаке снежне падавине, ивице коловоза означују се летвама за
снег са једне или обе стране пута;

5) на местима очекиваних завејавања постављају се
вештачке препреке против завејавања;

6) поставља се саобраћајна сигнализација само за зимске
услове.

 

Члан 86.

У случају поуздане најаве мразева, ако су коловози
влажни или постоји магла или измаглица, врши се превентивно посипање коловоза
ради спречавања поледице. Превентивно посипање коловоза врши се и на већим
објектима, успонима, оштрим кривинама и поред река, и то у случају сувог
коловоза обавезно влажном сољу или соним раствором.

 

Члан 87.

Посипање коловоза врши се и када почну снежне падавине
да би се спречило пријањање снега за коловоз. Посипање се врши специјалним
посипачима који су смештени на камиону или су прикачени иза камиона. Када при
снежним падавинама почне да се задржава снег на коловозу приступа се његовом
чишћењу камионима на чијем су предњем крају хидраулични снегочистачи (даске),
чишћење се врши према предвиђеном плану кретања камиона, а по потреби одмах се
врши и посипање коловоза ради отапања снега.

По престанку падавина и завршеном чишћењу врши се
посипање коловоза ради отапања преосталог снега и спречавања стварања полидеце.
Уколико се не постигне благовремено посипање коловоза, као и у случају коловоза
од шљунка или туцаника, снег се уклања хидрауличним снегочистачем уз остјање
снега на коловозу. У том случају возна површина мора бити прихватљиве равности
(без избочина и рупа које битно отежавају саобарћај).

 

Члан 88.

По завршеном чишћењу снега са коловоза приступа се
уклањању снега са објеката (мостова), из ригола у усецима, а затим и са банкина
како би се спречило да се при отапању нагомиланог снега вода разлива по
коловозу од чега се при ниским температурама ствара поледица.

 

Члан 89.

Потребни материјали за посипање на путевима одређују се
на основу искуствених података из претходних година, с тим што се за поједине
путеве могу применити следећи материјали:

1) за аутопутеве: со, расптопине соли и друга хемијска
средства;

2) за путеве II и III приоритета: со, растопине соли и
друга хемијска средства, евентуална мешавина соли и ризле;

3) за путеве IV приоритета: мешавине соли и ризле,
камени агрегат и шљака.

На саобраћајницама са кишном канализацијом не смеју се
употребљавати материјали који могу изазвати њено загушивање.

 

Члан 90.

Службе зимског одржавања путева сарађују са републичким
органима управе за путеве:

1) Министарством саобраћаја и веза;

2) органима унутрашњих послова – одељењима за безбеднст
саобраћаја;

3) хидрометеоролошком службом ради прибављања података
и временских прогноза о падавинама, влажности, температури ваздуха и др;

4) службама и средствима јавног информисања;

5) општинама и предузећима са којима је договорено
ангажовање додатне механизације у случају ванредних метеоролошких услова.

 

Члан 91.

Обавештавање о стању путева и њиховој проходности врши
се свакодневно у току зимске службе (од 15. новембра до 31. марта) преко
средстава јавног информисања.

Подаци о стању и проходности путева прибављају се
обиласком путева, са пунктова зимске службе најкасније до 05 часова пре подне и
до 16 часова после подне, који се достављају одговарајућој служби одржавања
путева.

Извршиоци одржавања, извештаје о стању путева и
проходности достављају најкасније до 05,30 часова пре подне и до 17 часова
после подне одговарајућим органима путне службе, а ови извештаје предају: Ауто-мото
савезу, средствима јавног информисања и органима надлежним за послове
инспекције.

 

Члан 92.

Овај правилник ступа на снагу осмог дана од дана
објављивања у „Службеном гласнику Републике Србије“.
 

 

Број 110-00-9/92-01

У Београду, 28. децембра
1992. године

Министар,

Жарко Катић, с.р.