Редакцијски пречишћен текст
 
 
На основу чл. 19. и 32. Закона о јавним медијским сервисима („Службени гласник РС”, број 83/14), 
	
Управни одбор Јавне медијске установе „Радио-телевизија Србије”, на седници одржаној 16. децембра 2014. године, доноси
 
СТАТУТ
Јавне медијске установе „Радио-телевизија Србије”
"Службени 
				гласник РС", бр. 140 од 22. децембра 2014, 30
	од 27. марта 2015.
 
I. ОПШТЕ ОДРЕДБЕ
Члан 1.
Овим статутом уређује се делатност, унутрашња организација, начин рада Републичког јавног медијског сервиса Јавне медијске установе „Радио-телевизија Србије” (у даљем тексту: РТС) и његових органа, доношење општих аката, овлашћења у располагању средствима којима послује, поступак именовања генералног директора, главних и одговорних уредника и директора медија и друга питања значајна за његов рад и функционисање, у складу са Законом о јавним медијским сервисима (у даљем тексту: Закон), Законом о јавном информисању и медијима, Законом о електронским медијима и другим прописима, као и европском регулативом и стандардима у области електронских медија, потврђеним међународним уговорима.
Члан 2.
РТС је правно лице које има статус републичке јавне медијске установе. 
	
РТС је независан и самосталан правни субјект који, обављањем своје основне делатности, омогућава остваривање јавног интереса у области јавног информисања, и пружа опште и свеобухватне медијске услуге које обухватају информативне, културне, образовне, научне, забавне и друге садржаје намењене свим деловима друштва.
РТС се региструје у складу са законом.
Оснивач РТС-а је Република Србија, а оснивачка права остварује Влада Републике Србије.
Члан 3.
Основна делатност РТС-а у функцији је остваривања јавног интереса дефинисаног Законом о јавним медијским сервисима, а подразумева производњу, куповину, обраду и објављивање радио садржаја, телевизијских и мултимедијалних садржаја, нарочито информативних, образовних, научних, културно-уметничких, дечјих, забавних, музичких, спортских, верских и других који су од јавног интереса за грађане, а којима је циљ остваривање људских права и слобода, размену идеја и мишљења, неговање вредности демократског друштва, унапређивање политичке, полне, међунационалне и верске толеранције и разумевања, као и очување националног идентитета српског народа и националних мањина, као и пружање аудио и аудио-визуелних медијских и мултимедијалних услуга на свим платформама, радио и телевизијским каналима и објављивање електронских издања као услуга од јавног интереса.
У свом деловању РТС, као јавни медијски сервис, кроз своје програмске садржаје остварује јавни интерес прописан Законом, уважава захтеве јавности и за своје деловање одговара јавности.
Члан 4. 
РТС у складу са највишим етичким стандардима и стандардима квалитета програма промовише:
1. националне и културне вредности;
2. медијску културу и писменост;
3. основна људска и грађанска права; 
4. европске и универзалне вредности; 
5. цивилно друштво;
6. различитост и толеранцију;
7. солидарност и хуманост и заштиту малолетника;
8. креативност и иновативност;
9. поверење јавности према РТС-у;
10. остале стандарде и вредности прописане законом.
Члан 5. 
РТС у складу са Уставом и Законом у програмима користи српски језик и ћирилично писмо, као и знаковни језик као облик комуникације глувих и наглувих особа.
Употреба српског језика није обавезна у програмима намењеним информисању припадника националних мањина у складу са Уставом, као ни у другим случајевима прописаним Законом, а ти се програми могу титловати на српски језик.
Члан 6.
РТС заснива остваривање функције јавног медијског сервиса Републике Србије на следећим начелима и програмским обавезама:
1. истинито, непристрасно, потпуно и благовремено информисање грађана Србије;
2. независност уређивачке политике;
3. пословна независност, односно независност од извора финансирања;
4. забрана сваког облика цензуре и незаконитог утицаја на рад РТС-а, редакције и новинара;
5. примена међународно признатих норми и принципа, а нарочито поштовање људских права и слобода и демократских вредности;
6. поштовање професионалних стандарда и кодекса;
7. омогућавање слободног формирања мишљења слушалаца и гледалаца задовољавањем њихових културних, образовних и других потреба и интереса;
8. заштита националне, европске и опште културне баштине у програмима РТС-а;
9. производња програма и аудио-визуелних услуга којима се промовише и јача национални и културни идентитет у земљи и иностранству;
	
10. подстицање стваралаштва и обезбеђивања слободног развоја личности;
11. чување, уважавање и промовисање породичних вредности;
12. информисање и образовање грађана Србије о потреби очувања културне и природне баштине, о заштити природе, околине и људског здравља и права грађана на здраву околину;
13. преношење спортских догађаја у земљи и иностранству када учествују национална репрезентација, клубови и спортисти, који се такмиче на европским и светским првенствима, Олимпијским играма, али и спортских догађаја којима се популарише спорт;
14. производња и емитовање програма који пропагирају начело владавине права и функционисање институција у интересу грађана;
15. производња и емитовање програма који негују традицију ослободилачких ратова Србије и њену антифашистичку борбу;
16. производња и емитовање програма који доприносе образовању, технолошкој писмености и научном и технолошком развоју заједнице;
17. обезбеђивање доступности програма и програмских садржаја свим грађанима Србије, без обзира на место становања и социјални статус у сваком тренутку и на сваки начин;
18. осталим начелима и програмским обавезама прописаним Законом. 
Члан 7.
У обављању основне делатности РТС има институционалну аутономију и уређивачку независност а нарочито у погледу:
1. планирања и производње програма;
2. утврђивања концепције и одређивања програмских садржаја, у складу са законом;
3. уређивања програмске шеме;
4. организације делатности;
5. избора руководилаца, главних и одговорних уредника и запошљавања радника, њихових права и обавеза у складу са законом и колективним уговором;
6. набавке и продаје робе и услуга;
7. управљања финансијским средствима, у складу са законом;
8. припреме и извршавање пословног и финансијског плана;
9. преговарања, односно припреме и потписивања правних аката који се односе на пословање РТС-а;
10. избора заступника у правним пословима и у другим правним стварима; 
	
11. утврђивања и уређивања музичког садржаја и концертне сезоне.
II. НАЗИВ И СЕДИШТЕ ЈАВНЕ МЕДИЈСКЕ УСТАНОВЕ
Члан 8. 
Назив Радио-телевизије Србије је: Јавна медијска установа „Радио-телевизија Србије”.
Скраћени назив Радио-телевизије Србије је: РТС.
У употреби на енглеском језику назив Радио-телевизије Србије је: Public Service Media „Radio-Television of Serbia” (скраћено RTS).
Члан 9.
Седиште РТС-а је у Београду, адреса Таковска 10.
III. ЗАШТИТНИ ЗНАК И НАЗИВИ У УПОТРЕБИ
Члан 10.
Радио телевизија Србије у свом пословању користи заштитни знак РТС који има графички облик елипсе црне, односно сиве боје у чијем се средишту налазе ћириличка слова РТС провидна, односно бела испод којих је троделна трака црвене, плаве и беле боје (гледано с лева на десно). Заштитни знак РТС-а штити се жигом.
Музичка продукција у свом пословању користи заштитни знак (лого), за МП и за сваки ансамбл појединачно, у виду неправилног хептагона у коме се налази писано слово М.
Продукција грамофонских плоча ПГП РТС у пословању користи заштитни знак ПГП РТС, који чини квадрат сиве боје са уметнутим логом РТС, тањиром са цртом у црвеној, плавој и белој боји у средини и словима РТС и коцком у сивој боји са словима ПГП испод тањира. Заштитни знак ПГП РТС штити се жигом.
За радијске и телевизијске програмске канале РТС користи називе : Радио Београд (у даљем тексту Радио) и Телевизија Србије ( у даљем тексту Телевизија).
РТС пружа медијске услуге на више радио и ТВ програма и користи у ТВ програму инсертер који садржи скраћени назив РТС и додатак који указује на редослед програма и технологију производње и емитовања, или програмски жанр, као и друге називе и скраћенице (Радио Београд 1, 2, 3, 202, РТС 1, 2, РТС Дигитал, РТС САТ и друго...) 
	
У оквиру Интернет портала, интерактивних и нових медија, медијских и мултимедијалних услуга РТС користи називе: Интернет портал РТС, www.rts.rs, Нови медији РТС, РТС на захтев, као и друге називе и скраћенице.
За делатност снимања, производње и пласмана носача звука и носача звука и слике РТС користи назив: ПГП РТС, као и друге називе и скраћенице.
У оквиру делатности Музичке продукције РТС користи називе: Симфонијски оркестар РТС, Биг бенд РТС, Народни оркестар РТС, Народни ансамбл РТС, Хор РТС, Дечији хор РТС и Хор „Колибри” , као и друге називе и скраћенице састава. 
	
IV. ПЕЧАТ И ШТАМБИЉ
Члан 11.
У правном промету, уз потпис овлашћеног лица, користи се печат Јавне медијске установе РТС-а.
Печат РТС је округлог облика, димензије 40 mm, са текстом: „Јавна медијска установа Радио-телевизија Србије, Београд, Таковска 10”, и заштитни знак у средини печата. 
	
РТС има штамбиљ елипсастог облика, димензија 39 mm x 59 mm, који садржи пун назив јавне медијске установе, седиште, заводни број и датум, а може садржати и друге ознаке. 
	
Печат и штамбиљ израђују се на српском језику, ћириличним писмом.
V. ДАТУМИ КОЈЕ ОБЕЛЕЖАВА РТС
Члан 12.
Дан РТС-а је 1. октобар, као дан када је 1924. године основана Радиофонска станица Београд – Раковица.
РТС обележава и 23. август, као дан када је 1958. године почело емитовање програма ТВ Београд.
	
Такође, РТС обележава и 23. април, као дан сећања на погинуле раднике Радио-телевизије Србије за време бомбардовања зграде РТС-а у Абердаревој улици број 1.
VI. ЗАСТУПАЊЕ И ПРЕДСТАВЉАЊЕ РТС
Члан 13.
Генерални директор РТС-а заступа и представља РТС у земљи и иностранству у складу са законом.
VII. ПРАВА, ОБАВЕЗЕ И ОДГОВОРНОСТИ У ПРАВНОМ ПРОМЕТУ
Члан 14.
РТС у правном промету закључује уговоре и друге правне послове и предузима друге радње и активности.
РТС у правном промету послује под пуним или скраћеним називом.
За преузете обавезе РТС одговара целокупном својом имовином.
VIII. ДЕЛАТНОСТ И ПОСЛОВАЊЕ 
Члан 15.
Као своју основну делатност, у складу са шифрама и називима делатности утврђеним прописом који уређује класификацију делатности, РТС обавља следеће делатности:
	
60.10 емитовање радио програма;
60.20 производња и емитовање телевизијског програма;
61.10 кабловске телекомуникације;
61.20 бежичне телекомуникације; 
61.30 сателитске комуникације; 
90.90 остале телекомуникационе делатности.
Поред делатности наведених у ставу 1. овог члана РТС обавља и следеће делатности:
63.11 обрада података, хостинг и слично;
63.12 веб портали; 
63.99 информационе услужне делатности на другом месту непоменуте; 
90.01 извођачка уметност;
90.02 друге уметничке делатности у оквиру извођачке уметности;
90.04 рад уметничких установа;
18.11 штампање новина; 
12.12 остало штампање;
18.20 умножавање снимљених записа;
26.30 производња комуникационе опреме;
26.40 производња електронских уређаја за широку потрошњу;
33.12 поправка машина;
41.10 разрада грађевинских пројеката;
45.11 трговина аутомобилима и лаким моторним возилима;
45.20 одржавање и поправка моторних возила;
46.18 специјализовано посредовање у продаји посебних производа;
46.69 трговина на велико осталим машинама и опремом;
47.43 трговина на мало аудио и видео опремом у специјализованим продавницама;
47.61 трговина на мало књигама у специјализованим продавницама;
47.62 трговина на мало новинама и канцеларијским материјалом у специјализованим продавницама;
47.63 трговина на мало музичким и видео записима у специјализованим продавницама;
49.39 остали превоз путника у копненом саобраћају;
49.31 градски и приградски копнени превоз путника;
49.41 друмски превоз терета;
55.10 хотелски и сличан смештај;
55.20 одмаралишта и слични објекти за краћи боравак;
56.10 делатност ресторана и покретних угоститељских објеката;
56.21 кетеринг и остале услуге припремања и послуживања хране;
56.29 остале услуге припремања и послуживања хране;
58.11 издавање књига;
58.13 издавање новина;
58.14 издавање часописа и периодичних публикација;
58.19 остала издавачка делатност;
59.11 производња кинематографских дела, аудио-визуелних производа и телевизијског програма;
59.12 делатности које следе након фазе снимања у производњи кинематографских дела и телевизијског програма;
59.13 дистрибуција кинематографских дела, аудио-визуелних дела и телевизијског програма;
59.14 делатност приказивања кинематографских и других аудио-визуелних дела;
	
59.20 снимање и издавање звучних записа и музике;
62.01 рачунарско програмирање;
62.02 консултантске делатности у области информационе технологије;
62.03 управљање рачунарском опремом;
62.09 остале услуге информационе технологије;
64.20 делатност холдинг компанија;
64.99 остале непоменуте финансијске услуге осим осигурања и пензијских фондова;
	
68.10 куповина и продаја властитих некретнина;
68.20 изнајмљивање властитих или изнајмљених некретнина и управљање њима;
69.20 рачуноводствени, књиговодствени и ревизорски послови; пореско саветовање;
70.21. делатност односа с јавношћу; 
70.22 консултантске активности у вези с пословањем и осталим управљањем;
71.11 архитектонска делатност;
71.12 инжењерска делатност и техничко саветовање;
71.20 техничко испитивање и анализа;
72.19 истраживање и развој у осталим природним и техничко-технолошким наукама;
72.20 истраживање и развој у друштвеним и хуманистичким наукама;
73.12 медијско представљање;
73.20 истраживање тржишта и испитивање јавног мњења;
77.11 изнајмљивање и лизинг аутомобила и лаких моторних возила;
77.12 изнајмљивање и лизинг камиона;
77.22 изнајмљивање видео-касета и компакт-дискова;
77.33 изнајмљивање и лизинг канцеларијских машина и канцеларијске опреме;
	
77.39 изнајмљивање и лизинг осталих машина, опреме и материјалних добара;
	
77.40 лизинг интелектуалне својине и сличних производа, ауторских дела и предмета;
	
90.90 остале услуге резервације и делатности повезане са њима;
80.20 услуге система обезбеђења;
82.30 организовање састанака и сајмова;
84.22 послови одбране – израда планова за непредвиђене ситуације и извођење вежби у које су укључене цивилне установе и становништво;
84.25 делатност ватрогасних јединица, гашење пожара и заштита од пожара;
85.52 уметничко образовање;
85.59 остали видови образовања; 
85.50 остало образовање; 
91.01 делатност библиотека и архива;
91.02 делатност музеја, галерија и збирки; 
92.00 организовање различитих забавних активности и различитих давања код игара на срећу на програмима радија и телевизије;
	
95.11 поправка рачунара и периферне опреме;
95.12 поправка комуникационе опреме;
95.21 поправка електронских апарата за широку употребу.
РТС може обављати спољно-трговинске делатности.
Поред делатности из ставова 1–3. овог члана, РТС може обављати и све друге делатности за које није неопходна изричита сагласност или претходна дозвола надлежног државног органа, као и оне делатности за које је неопходна сагласност или претходна дозвола надлежног државног органа, по прибављању те сагласности, односно дозволе.
	
За обављање послова техничког испитивања и сертификације, за област 
	ЕЛЕКТРИЧНА И ОПТИЧКА ОПРЕМА, организовано је Сертификационо тело РТС „Развој 
	и сертификација” као посебан организациони облик.*
*Службени гласник РС, број 30/2015
 
Члан 16.
У оквиру делатности из претходног члана Статута, побројаних у складу са шифрама и називима делатности утврђених прописом који уређује класификацију делатности, РТС нарочито обавља следеће делатности у пружању јавних услуга: производња и пружање медијске услуге, односно аудио-визуелне медијске услуге и медијске услуге радија, као и мултимедијалне програмске услуге на свим платформама и услуге електронских публикација као јавних услуга, производња музичког садржаја, нарочито реализованог од стране ансамбала Музичке продукције, производња фонограма и видеограма.
	
Делатност јавних услуга из става 1. овога члана РТС остварује:
1. производњом и пружањем медијске услуге радија (емитовање радијског програма) кроз опште програмске садржаје;
	
2. производњом и пружањем аудио-визуелне медијске услуге кроз опште телевизијске програме општих програмских садржаја;
3. пружањем аудио-визуелних медијских услуга кроз специјализоване телевизијске програме;
4. производњом и објављивањем писаних, аудио и аудио-визуелних садржаја на интернет порталу;
5. извођењем и снимањем симфонијске, хорске, вокално-инструменталне, народне, забавне и џез музике страних и домаћих аутора, посебно националне музичке баштине и савремених дела српских аутора и уметника извођача;
6. производњом других програмских садржаја и сервиса у складу са законом.
	
РТС може да производи и пружа медијске услуге кроз друге аудио, аудио-визуелне и мултимедијалне садржаје и програме, у земљи и иностранству за земаљске, кабловске, IP TV и сателитске мреже, интернет, мобилну телефонију и апликације за паметне телефоне и користити друге облике дистрибуције аудио-визуелних садржаја, и пружати аудио и аудио-визуелне медијске услуге на захтев.
РТС ће за сваку нову медијску услугу радија или телевизије, или аудио, односно аудио-визуелне медијске услуге на захтев спровести тест јавне вредности како би се утврдило испуњава ли нова услуга демократске, социјалне и културне потребе друштва, у складу са Законом.
	
РТС на републичком, покрајинском и локалном нивоу користи све своје расположиве капацитете, укључујући и дописничку мрежу ради остваривања права свих грађана на равноправно информисање.
РТС је дужан да у остваривању радијског и аудиовизуелног програма осигура највиши ниво квалитета садржаја и услуга.
	
Члан 17.
Предмет пословања Радија су следеће делатности:
1. производња и пружање медијске услуге радија;
2. производња и пружање медијске услуге радија кроз специјализоване радијске програме у доступним технологијама посредством система земаљских предајница, сателита и на друге начине;
3. пружање медијске услуге радија кроз специјализоване и друге програме у сопственој продукцији или копродукцији;
4. производња и емитовање огласних порука;
5. снимање, преснимавање, изнајмљивање и продаја аудио материјала;
6. чување и архивска обрада аудио-грађе и других документарних садржаја;
7. производња и продаја носача звука;
8. организовање, јавно снимање и преношење јавних приредаба;
9. издавачка делатност;
10. умножавање снимљених записа;
11. дигитализација архива;
12. размена аудио материјала у оквиру EBU, са еврорадијског система размене програма и са другим организацијама и радијским станицама;
13. друге делатности у складу са законом.
Члан 18.
Предмет пословања Телевизије су следеће делатности:
1. производња и пружање аудио-визуелне медијске услуге;
2. производња и пружање аудио-визуелне услуге специјализованих телевизијских програма и сервиса у доступним технологијама на земаљским, сателитским, кабловским IP TV платформама и на друге начине (интернет, телетекст, ТВ на захтев, кабл и друго);
3. пружање аудио-визуелне медијске услуге специјализованих и других програма у сопственој продукцији или копродукцији;
4. производња и продаја аудио-визуeлних програма (филмови, емисије, и др.);
5. производња и емитовање огласних порука;
6. снимање, преснимавање, изнајмљивање и продаја аудио и видео материјала;
7. производња и продаја носача звука и слике;
8. производња, промет и јавно приказивање кинематографских филмова;
9. чување и архивска обрада видео-грађе и друге документације;
10. дигитализација архива;
11. организовање, јавно снимање и преношење јавних приредби и концерата, а нарочито оних у организацији Музичке продукције РТС-а;
12. издавачка делатност;
13. умножавање снимљених записа;
14. размена аудио-визуeлних програма у оквиру EBU, са евровизијског система размене програма и са другим организацијама и ТВ станицама;
15. друге делатности у складу са законом.
Члан 19.
Предмет пословања Музичке продукције су следеће делатности:
1. извођење и снимање симфонијске, хорске, вокално-инструменталне, народне, забавне и џез музике страних и домаћих аутора, посебно националне музичке баштине и савремених дела српских аутора и уметника извођача;
2. остваривање трајних снимака и њихово архивирање у Фонотеци Радио Београда; 
	
3. организовање јавних приредби и концерата у земљи и иностранству, самостално или у сарадњи са сродним културним организацијама и институцијама;
4. одржавање програма прилагођених деци и младима;
5. јавно извођење музичких и музичко-сценских дела;
6. сарадња са европским и светским културним институцијама;
7. сарадња са домаћим и страним диригентима, извођачима, ауторима и аранжерима;
8. производња и продаја музичких записа на носачима звука и слике, и у дигиталној форми;
9. издавачка делатност;
10. умножавање снимљених записа;
11. друге делатности у складу са законом.
Члан 20.
Предмет пословања ПГП РТС-а су следеће делатности:
1. производња, продаја, дистрибуција и промет аудио-визуелних садржаја на носачима звука и слике, или у дигиталној форми, посебно у сарадњи са Музичком продукцијом; 
	
2. пријем и издавање програмских лиценци; 
3. студијске услуге снимање и постпродукција и звука и слике; 
4. штампарске услуге; 
5. концертна делатност; 
6. видео-продукција – производња ТВ програма (музички и рекламни спотови, емисије, концерти); 
	
7. маркетиншке услуге за производе ПГП; 
8. издавачка делатност;
9. дигитална дистрибуција, односно пласман аудио и аудио-визуелних садржаја преко интернета, паметних уређаја и слично;
10. разни облици продаје снимака (рингтонови, ringback тонови и сл.); 
11. друге делатности у складу са законом.
IX. ПРОГРАМСКО И ПОСЛОВНО ЈЕДИНСТВО
Члан 21.
РТС обавља делатност тако да обезбеђује програмско, кадровско, техничко-технолошко и економско јединство.
Програмско јединство РТС се заснива на јединственој програмској концепцији и уређивању и производњи програма на основу критеријума квалитета. 
	
Јединство РТС у области кадровске политике обезбеђује се: јединственим критеријумима запошљавања, усавршавања и специјализације кадрова; јединственим нормативима рада; јединственом номенклатуром занимања и радних места; распоређивањем кадрова, запошљавањем високостручних креативних кадрова према приоритетним задацима РТС-а; јединственом регулативом и уједначеним условима за остваривање права, обавеза и одговорност у вези са радом; обезбеђивањем радне и социјалне сигурности запослених; обезбеђивањем економског и радног положаја запослених у зависности од њиховог доприноса пословању.
Техничко-технолошко јединство РТС-а се остварује јединственим и непрекидним функционисањем процеса рада у оквиру свих функција РТС-а, јединственим и усклађеном развојем и одржавањем техничке основе установе, јединственим техничким стандардима, као и јединственим информатичким системом.
Економско јединство РТС-а се остварује јединственим пословањем, што се постиже: обезбеђивањем уједначених услова за пословање свих организационих целина, односно облика; концентрацијом финансијских средстава која се обезбеђују укупним пословањем и њиховим усмеравањем на остваривање приоритетних задатака РТС; јединственим наступом на тржишту у погледу пружања услуга, набавке опреме и инвестиционе изградње; јединственом политиком финансирања инвестиција и јединственом организацијом у области економске функције. 
	
Пословно јединство у РТС-у се обезбеђује и јединственом правном регулативом, односно применом закона и доношењем и применом нормативних аката РТС-а.
X. УНУТРАШЊА ОРГАНИЗАЦИЈА
Члан 22.
Унутрашња организација РТС-а заснива се на:
1. јединственом информативном простору Републике Србије;
2. јединственој програмској концепцији и производњи програма и јединственом планирању капацитета;
3. програмском, техничко-технолошком јединству радија, телевизије, интернета и других медија;
4. јединственом развоју РТС-а;
5. јединственом економско-финансијском систему и
6. јединственом управљању и руковођењу.
Члан 23.
Делатности које представљају предмет пословања РТС-а, у складу са општим актом о унутрашњој организацији и систематизацији послова, остварују се преко Радија и Tелевизије као основних организационих целина, Пословних јединица, Програма и других организационих целина, односно облика. 
	
Члан 24.
Послови РТС-а за које се формирају пословне јединице су: ПЈ ТВ програм, ПЈ Радио програм, ПЈ ТВ Продукција, ПЈ Дирекција, ПЈ ТВ Техника, ПЈ Пословни инжењеринг и информационе технологије, ПЈ Маркетинг, ПЈ Финансије и комерцијала, ПЈ Заједнички послови.
У Пословним јединицама могу се организовати посебне организационе целине: Програми, Редакције, Рубрике, Сектори, Службе и Одељења.
Општим актом којим се уређује унутрашња организација ближе се утврђују послови и начин рада пословних јединица и осталих организационих облика, зависно од процеса и услова рада у складу са законом и Статутом.
Ради прилагођавања новим технолошким процесима у продукцији и дистрибуцији програма, аудио-визуелних и мултимедијалних услуга РТС ће континуирано вршити измене унутрашње организације и прилагођавати технолошке, финансијске и кадровске ресурсе у складу са стратегијом развоја, како би на потребан начин извршавао своје обавезе. 
	
Члан 25.
Радио и Телевизија, јединствени интернет портал и други медији, односно платформе, повезани су у складу са технолошким могућностима кроз послове планирања, припреме, реализације програмских садржаја, кадрова и пружања медијских услуга, као и других услуга ради остваривања јединственог програмског концепта.
Члан 26.
У оквиру ПЈ Дирекција РТС обезбеђује се програмско, техничко-технолошко, пословно и економско јединство и стратешки развој РТС. 
	
Послови ПЈ Дирекција су медијска презентација корпоративног идентитета РТС-а, као Јавног медијског сервиса Републике Србије и информисање јавности о раду и пословним одлукама РТС-а.
Дирекција РТС-а се стара о информисању запослених.
Стручним службама ПЈ Дирекције руководи Генерални секретар РТС-а. 
XI. ПЛАНИРАЊЕ
Члан 27.
Стратешка годишња и вишегодишња пословна политика, план рада и развоја РТС-а, план производње и пружања медијских услуга, као и финансијски план радија и телевизије доноси се јединствено за РТС.
Годишњим планом пословања РТС-а дефинишу се програмски и пословни циљеви и задаци, план кадрова, план набавки и план инвестиција, приходи и расходи према врсти, пословни резултат, као и други плански оквири. 
	
XII. СРЕДСТВА ЗА РАД И ИМОВИНА РТС 
Члан 28.
Средства над којима РТС има право коришћења су у јавној својини Републике Србије и њихова намена је одређена законом или одлуком надлежног органа, донетом у складу са законом и општим актима РТС-а. 
	
Средства из става 1. овог члана чине непокретне и покретне ствари и друга имовинска права у складу са Законом и законом који уређује јавну својину.
Средства која РТС користи су средства која јој је Република Србија, као оснивач, пренела на коришћење, као и средства која су стечена куповином, пружањем услуга и продајом производа односно, другим правним послом или су прибављена из других извора.
Новчана средства која РТС оствари давањем ствари у закуп су приход РТС-а.
РТС управља свим средствима као добар домаћин.
РТС располаже стварима у јавној својини на којима има право коришћења (прибавља их и отуђује, даје на коришћење или у закуп и оптерећује их) у складу са одредбама закона којим се уређује јавна својина.
РТС ствари држи и користи у складу са природом и наменом тих ствари.
О отуђењу непокретности у јавној својини Републике Србије које користи РТС, као и о заснивању хипотеке на тој имовини одлучује Влада Републике Србије.
О прибављању непокретности у јавну својину Републике Србије за потребе РТС-а, давању у закуп непокретности и отказу уговора о закупу одлучује Управни одбор РТС-а уз претходну сагласност Дирекције за имовину Републике Србије.
РТС даје непокретност у закуп по претходно прибављеној начелној сагласности Дирекције за имовину Републике Србије, којом се опредељује намена непокретности за време трајања закупа.
У правном промету РТС наступа самостално, а за обавезе у правном промету одговара у складу са законом целокупним својим средствима.
XIII. ФИНАНСИРАЊЕ И ПРИХОДИ 
Члан 29.
Република Србија обезбеђује стабилно, независно и довољно финансирање основне делатности РТС-а.
Начин и услови обезбеђивања средстава за финансирање делатности из става 1. овог члана не смеју утицати на уређивачку независност и институционалну аутономију РТС-а.
Финансирањем РТС-а, на начин предвиђен Законом о јавним медијским сервисима, Владином Стратегијом развоја система информисања у Републици Србији до 2016. године и Статутом, штити се његова аутономија и независност и чувају међународни стандарди о независности и одрживости јавних сервиса. 
	
Средства за финансирање свих делатности РТС-а које се односе на остваривање јавног интереса утврђеног Статутом и Законом обезбеђују се из:
1. таксе за јавни медијски сервис, која се наплаћује у складу са законом;
2. буџета Републике Србије;
3. нето-користи од комерцијалне експлоатације садржаја произведеног у оквиру основне делатности;
4. комерцијалних прихода;
5. осталих прихода, у складу са законом.
Средства наплаћена од таксе и нето-користи користе се искључиво за финансирање основне делатности РТС-а и не могу се користити за финансирање комерцијалне делатности (забрана унакрсног субвeнциoнисaња).
Члан 30. 
РТС за сваку годину доноси програм рада, финансијски план и план набавки којим се утврђују активности и програмске обавезе за остваривање јавног интереса, као и потребна финансијска средства за реализацију планираних активности.
Износ средстава из буџета Републике Србије потребан за финансирање јавног интереса, утврђује се уговорима РТС-а и Владе Републике Србије, а на основу Програма рада и Финансијског плана РТС-а.
Уговор се закључује на годишњем и вишегодишњем нивоу.
Поред буџетског финансирања, РТС се финансира и из комерцијалних прихода (маркетинг, издавачка делатност и остали комерцијални послови), о чему се води посебна евиденција. 
	
Комерцијални приходи РТС-а обухватају средства остварена обављањем комерцијалне делатности и других делатности које не спадају у садржај јавних услуга, у складу са законом. 
	
Члан 31.
Део средстава за финансирање делатности РТС-а од јавног интереса обезбеђује се и из буџета Републике Србије, фондова Европске уније и из других извора у складу са законом и то за: 
	
1. производњу, емитовање и дистрибуцију програма за иностранство, програме намењене дијаспори, националним мањинама у Србији, српском и осталом становништву на територији АП Косова и Метохије;
2. пројекте намењене развоју медијске писмености, који доприносе образовању деце и младих у том домену;
3. пројекте намењене развоју нових технологија, дигитализацији архива, дигитализацији технолошке опреме, развоју нових дистрибутивних сервиса у складу са могућностима које доноси дигитализација;
4. програме културног, научног и општеобразовног карактера којима се обезбеђује информисање грађана о националној историји, традицији и културној баштини, као и њихово образовање по тим питањима;
5. програме којима се посебно негује музичка баштина уз подстицање репродуктивне уметности;
6. друге пројекте од посебног друштвеног значаја у складу са законом који уређује област јавног информисања.
Одлуку о предлогу пројеката, за које се средства траже из буџета Републике Србије, доноси Управни одбор РТС-а у законом прописаном року и доставља га републичком органу надлежном за послове јавног информисања.
Предлог пројеката из претходног става, које РТС намерава да реализује у наредној години, треба да садржи прецизан износ недостајућих финансијских средстава који ће се финансирати из буџета Републике Србије, a који не сме да прелази нeтo трoшкoвe реализације предвиђеног пројекта, и који је сачињен на основу пројекције наплате таксе и пројекције остваривања комерцијалних прихода.
Члан 32.
Укупан приход РТС-а представља економску основу за реализацију програмских и других задатака.
Из укупног прихода покривају се материјални и нематеријални трошкови пословања.
За покривање трошкова Радија и Tелевизије, пословних јединица и других организационих облика РТС-а, утврђује се буџет годишњим финансијским планом и оперативним финансијским плановима.
XIV. РАСХОДИ РТС-а
Члан 33.
Рaсхoди РТС-а дeлe сe нa основне, кoмeрциjaлнe и зajeдничкe рaсхoдe.
Основни рaсхoди РТС-а су трoшкoви кojи нaстajу у oбaвљaњу основне делатности РТС-а или су пoвeзaни са њом, а кoмeрциjaлни рaсхoди РТС-а су трoшкoви кojи нaстajу у oбaвљaњу кoмeрциjaлнe и других делатности које не спадају у основне делатности РТС-а, или су повезани са том делатношћу.
Заједнички расходи РТС деле се на основне или комерцијалне према сразмери која ће бити утврђена општим актом о финансијском пословању. 
	
Параметри за евидентирање свих расхода и сразмера за расподелу заједничких расхода, биће регулисани нормативним актом који уређује методику праћења прихода и расхода. 
	
XV. МЕТОДОЛОГИЈА ПРАЋЕЊА ПРИХОДА И РАСХОДА
Члан 34.
РТС је дужан да изради методику праћења директних и индиректних прихода и расхода који се односе на обављање основне и комерцијалне делатности РТС-а, која омогућава да се у пословним књигама директни и индиректни приходи, расходи и пословни резултати који се односе на обављање основне делатности РТС-а, рачуноводствено раздвајају од директних и индиректних прихода, расхода и пословних резултата који се односе на обављање комерцијалне делатности РТС-а.
Начин рачуноводственог раздвајања из става 1. овог члана, РТС ближе уређује општим актом о финансијском пословању.
Интерни ревизор РТС-а редовно прати примену одредаба овога члана и о томе извештава Управни одбор.
XVI. РЕВИЗИЈА
Члан 35.
Сви обрачуни прихода и расхода и финансијски извештаји РТС-а подлежу периодичној и годишњој ревизији интерног ревизора и годишњој ревизији независног овлашћеног ревизора у складу са законом који уређује рачуноводство и ревизију.
У РТС-у се успоставља служба интерне ревизије, ради сталног праћења и надзора законитости рада и пословања.
Интерна ревизија РТС-а функционално је и организационо самостална служба, којом руководи интерни ревизор.
Служба интерне ревизије редовно прати спровођење законских обавеза о начину коришћења јавних и комерцијалних прихода, начину вођења одвојене евиденције прихода и расхода и друге обавезе утврђене Законом о јавним медијским сервисима.
О налазима Службе интерне ревизије генерални директор дужан је да редовно извештава Управни одбор РТС-а.
Служба интерне ревизије спроводи интерну ревизију и са њом повезане административне послове за потребе генералног директора и Управног одбора РТС-а.
Интерни ревизор за свој рад одговара генералном директору и Управном одбору РТС-а. 
	
За спровођење ревизије годишњих финансијских извештаја РТС бира и ангажује независног ревизора у складу са законом.
Органи РТС-а и радници РТС-а дужни су да сарађују с интерним ревизором и независним ревизором, у циљу ефикасног спровођења надзора и ревизије у складу са законом.
XVII. ИЗВЕШТАЈ О РАДУ И ПОСЛОВАЊУ
Члан 36.
РТС једном годишње подноси Народној скупштини, ради разматрања и одлучивања, а Савету Регулаторног тела за електронске медије ради информисања, Извештај о раду и пословању за претходну годину, са извештајем независног овлашћеног ревизора.
Извештај о раду и пословању из става 1. овог члана саставља се на начин да јасно раздвоји основну делатност РТС-а од комерцијалне делатности, као и изворе финансирања тих делатности.
XVIII. ОРГАНИ И НАЧИН РАДА ОРГАНА РТС
Члан 37.
Органи РТС-а су Управни одбор, генерални директор и Програмски савет. 
УПРАВНИ ОДБОР
Члан 38.
Управни одбор у оквиру својих надлежности обавља следеће послове:
1. усваја Статут РТС-а;
2. усваја стратегију рада и развоја РТС-а;
3. утврђује програмску концепцију РТС-а; 
4. усваја пословни план; 
5. усваја финансијски план;
6. усваја план набавки;
7. доноси одлуку о усклађивању висине таксе;
8. усваја предлог пројеката РТС-а који се финансирају из буџета Републике Србије у складу са законом; 
	
9. доноси Правилник о поступку и условима избора именованих лица;
10. именује и разрешава генералног директора РТС-а, а образложену одлуку о именовању доноси након спроведеног јавног конкурса и чини је доступном јавности;
11. закључује уговор с генералним директором у складу са законом који уређује радне односе;
12. именује и разрешава директоре Радија и Телевизије, као и главне и одговорне уреднике, a образложену одлуку о именовању доноси на предлог генералног директора, након спроведеног јавног конкурса и чини је доступном јавности;
13. даје сагласност на Акт о унутрашњој организацији и Правилник о систематизацији послова и задатака;
14. доноси инвестиционе планове на предлог генералног директора;
15. контролише финансијско пословање и именује интерног ревизора, на предлог генералног директора;
16. даје сагласност на располагање имовином РТС, односно доноси одлуку о располагању, када је за то надлежан у складу са законом, Статутом или својим актом којим је утврдио обавезу прибављања сагласности;
17. утврђује максималан износ за закључење појединачних правних послова за које није потребна сагласност Управног одбора и даје сагласност на закључење појединачних правних послова преко утврђеног максималног износа, као и када је збирна вредност више повезаних послова на годишњем нивоу двоструко већа од тог максималног износа;
18. доноси одлуку којом утврђује процедуру прибављања сагласности из претходне тачке; 
	
19. врши надзор над законитошћу обављања делатности РТС-а у складу са законом и Статутом; 
	
20. разматра предлоге и препоруке Програмског савета;
21. усваја Извештај о раду и пословању РТС-а и подноси га надлежним институцијама у складу са законом;
22. предлаже Савету Регулатора да место канала РТС-а у логичкој нумерацији канала у дистрибутивним платформама телекомуникационих оператера и на првом мултиплексу у оквиру дигиталне мреже телекомуникационих предузећа буде у складу са најбољим упоредно-правним решењима и праксом у Европској унији и препорукама ЕБУ, у којима национални јавни сервиси имају приоритет; 
	
23. доноси одлуку о попису основних средстава, инвентара и друге имовине (обавезе и потраживања, лиценце, готовински еквиваленти и готовина) и о усвајању извештаја о попису у претходној години; 
	
24. формира комисију на коју преноси овлашћења за обављање послова из претходне тачке; 
	
25. именује и разрешава чланове сталних и повремених одбора, комисија, помоћних и других радних тела која се оснивају за послове из надлежности Управног одбора; 
	
26. на предлог генералног директора доноси планове за организацију и извршавање одбрамбених припрема за рад РТС-а у условима ратног или ванредног стања;
27. заједно са Управним одбором РТВ-а доноси заједничку одлуку о садржају и форми јединственог обрасца за наплату таксе и јединственог обрасца о ослобађању од плаћања таксе;
28. обавља друге послове утврђене законом и Статутом.
Одлуке по питањима из става 1. овог члана се сматрају донетим ако је за њих гласала већина укупног броја чланова УО, осим у случају одлучивања по питањима из тач. 1, 2, 3, 10. и 12. тог става, када се одлука сматра донетом ако за њу гласа две трећине од укупног броја чланова УО.
Члан 39.
Управни одбор је орган управљања РТС-а.
Управни одбор има девет чланова, које именује и разрешава Савет Регулаторног тела за електронске медије у складу са законом. 
	
У свом раду чланови Управног одбора су самостални и старају се о доследној примени закона. 
	
Члан 40.
Управни одбор доноси Пословник о свом раду.
Управни одбор бира председника и заменика председника из реда својих чланова.
Управни одбор одлуке доноси већином гласова укупног броја чланова, осим ако је законом и/или Статутом предвиђено да се поједине одлуке доносе двотрећинском већином гласова укупног броја чланова .
Услове за рад Управног одбора обезбеђује РТС.
Чланови Управног одбора имају право на накнаду за свој рад у висини просечне нето зараде за претходни месец у РТС.
Члан 41.
Мандат члана Управног одбора престаје:
1. истеком времена на које је именован;
2. подношењем оставке у писаној форми регулаторном телу надлежном за област електронских медија;
3. разрешењем из разлога предвиђених законом; 
4. смрћу.
Члан 42.
Седницама Управног одбора присуствују, без права одлучивања, генерални директор, и друга лица на позив Управног одбора. 
	
Лица из става 1. овог члана дужна су да на захтев Управног одбора дају информације, објашњења и стручна образложења о питањима која су на дневном реду.
ГЕНЕРАЛНИ ДИРЕКТОР
Члан 43.
Генерални директор РТС-a у оквиру својих надлежности обавља следеће послове:
1. заступа и представља РТС;
2. организује и управља процесом рада и води пословање РТС;
3. предлаже Управном одбору стратегију развоја и план рада;
4. израђује и предлаже Управном одбору, заједно са главним и одговорним уредницима, директорима програма и уредницима организационих целина, програмску концепцију којом се остварује јавни интерес и одговара за њено остваривање;
5. предлаже Управном одбору измене Статут-а РТС-a; 
6. доноси одлуку о саставу и начину рада Пословног и Програмског колегијума и других саветодавних тела РТС; 
	
7. предлаже Управном одбору увођење нових медијских услуга;
8. обезбеђује законитост рада и пословања и за свој рад одговара Управном одбору;
9. одлучује о правима, обавезама и одговорности из радног односа запослених а у складу са законом;
10. одлучује о питањима одбране и заштите из надлежности Управног одбора за случај непосредне ратне опасности, односно рата, када се не може састати Управни одбор, с тим да је дужан да одлуке које је донео поднесе на потврду Управном одбору РТС-а, када Управни одбор буде био у могућности да се састане и одлучује; 
	
11. обезбеђује планове за технолошки развој РТС; 
12. организује, надзире и одговара за систем који обезбеђује финансирање РТС-а из таксе у складу са Законом; 
	
13. управља средствима финансирања оствареним јавним приходима у складу са законом и Статутом РТС-а;
14. утврђује предлог јавних програмских обавеза и дугорочних пројеката РТС-а који се финансирају из буџета Републике Србије у складу са законом;
15. остварује сарадњу са репрезентативним синдикатимa; 
16. одговара за спровођење одлуке Управног одбора и подноси Управном одбору извештаје о раду и пословању;
17. разматра препоруке Програмског савета;
18. предлаже Управном одбору именовање и разрешење директора Радија и директора Телевизије, као и главних и одговорних уредника;
19. одлучује о распоређивању директора ПЈ и других лица са посебним овлашћењима и одговорностима;
20. доноси акте о систематизацији послова и задатака и организацији рада РТС-а;
21. издаје у писаној форми пуномоћје за заступање РТС-а, као и за закључивање одређених уговора и предузимање одређених правих радњи;
22. одлучује о другим питањима и доноси општа и појединачна акта, која по закону и Статуту нису у надлежности Управног одбора;
23. обавља и друге послове утврђене законом и Статутом.
Члан 44.
Одлуку о именовању генералног директора, доноси Управни одбор, двотрећинском већином гласова укупног броја чланова, након спроведеног јавног конкурса, у складу са законом.
Мандат генералног директора је пет година и исто лице може бити именовано за генералног директора највише два пута.
Члан 45.
За генералног директора може бити именовано лице из редова угледних стручњака, у областима од значаја за обављање послова РТС, а које испуњава услове за именовање прописане законом.
За генералног директора не може бити именовано лице које не може бити члан Управног одбора, изузев запослених код пружалаца медијских услуга.
За генералног директора може бити именовано лице које има пребивалиште на територији Републике Србије и држављанин је Републике Србије, има високу стручну спрему и 10 година искуства на руководећим пословима.
Приликом конкурисања за избор за генералног директора сваки кандидат је дужан да уз пријаву приложи програм рада и управљања РТС-ом за предстојећи период.
Поступак и услови за именовање ближе се уређује Правилником о поступку и условима за избор именованих лица, који доноси Управни одбор.
Члан 46.
Мандат генералног директора престаје:
1. истеком времена на које је именован;
2. подношењем оставке Управном одбору, у писаној форми;
3. разрешењем из разлога предвиђених законом и Статутом;
4. смрћу.
У случају престанка мандата генералног директора Управни одбор без одлагања именује вршиоца дужности и покреће поступак за именовање новог генералног директора.
Члан 47.
Управни одбор доноси одлуку о разрешењу генералног директора ако утврди да то лице:
1. због болести, на основу налаза надлежне здравствене установе, није способно за обављање функције генералног директора дуже од шест месеци;
2. у поступку именовања није дало тачне податке о себи, ако су ти подаци били од утицаја на одлуку о именовању;
3. поступа супротно одредбама закона, Статута и других прописа који уређују обављање делатности РТС-а;
4. осуђено је на безусловну казну затвора;
5. не испуњава услове за обављање те функције из других разлога прописаних законом.
Одлуку о разрешењу генералног директора, са образложењем, доноси Управни одбор, двотрећинском већином гласова укупног броја чланова.
У поступку разрешења, генералном директору даје се могућност да се изјасни о разлозима за разрешење.
ПРОГРАМСКИ САВЕТ 
Члан 48.
Програмски савет је саветодавни орган.
Програмски савет стара се о задовољењу интереса слушалаца и гледалаца у погледу програмског садржаја.
Програмски савет разматра остваривање програмске концепције и квалитет програмског садржаја и услуга РТС-а и у вези са тим даје препоруке и предлоге генералном директору и Управном одбору за унапређење радијског и аудио-визуелног програма и мултимедијалних садржаја и услуга.
Програмски савет, најмање једном годишње, организује петнаестодневну јавну расправу о програмском садржају РТС-а, а извештај о одржаној јавној расправи, заједно са препорукама за његово унапређивање које су изражене у току јавне расправе, подноси генералном директору и Управном одбору.
Програмски савет прати спровођење програмских начела и обавеза утврђених законом, а у случају њиховог непоштовања у писаној форми обавештава Управни одбор, генералног директора и одговорне уреднике.
Члан 49.
Програмски савет РТС-а има 15 чланова.
Чланове Програмског савета РТС-а бира Управни одбор РТС-а из реда 30 кандидата, са листе коју је утврдио одбор Народне скупштине надлежан за област јавног информисања у складу са Законом.
Одлуку о избору чланова програмског савета Управни одбор доноси већином од укупног броја чланова Управног одбора.
Поступак и услови за избор чланова Програмског савета од стране Управног одбора ближе се уређује Правилником о поступку и условима за избора именованих лица.
Чланови Програмског савета не могу бити носиоци јавних и политичких функција.
Мандат чланова Програмског савета траје четири године и они не могу бити поново бирани на ту функцију. 
	
На питања у вези са престанком мандата члана Програмског савета примењују се одредбе које се односе на престанак мандата генералног директора.
Члан 50.
Програмски савет доноси Пословник о свом раду.
Програмски савет је обавезан да одржи најмање шест седница годишње.
Услове за рад Програмског савета обезбеђује РТС, укључујући и право на надокнаду за његов рад о чијој висини одлучује Управни одбор РТС-а у складу са финансијским могућностима установе.
Председник Програмског савета по позиву учествује на седницама Управног одбора без права гласа.
Програмски савет је дужан да на седницама разматра мишљења и препоруке националних савета увек када су на дневном реду расправе о програмским садржајима на језицима националних мањина.
СТРУЧНА СЛУЖБА РТС
Члан 51.
Стручна служба обавља стручне и административне послова за потребе Управног одбора, генералног директора и Програмског савета.
Службом из става 1 овог члана руководи генерални секретар РТС-а.
Служба из става 1 овог члана је у саставу ПЈ Дирекција РТС-а.
ИМЕНОВАНА ЛИЦА 
Члан 52.
Именована лица Телевизије, које Управни одбор именује након спроведеног јавног конкурса у складу са законом су: директор Телевизије, главни и одговорни уредник Информативног програма, главни и одговорни уредник Културно-уметничког програма, главни и одговорни уредник Образовно-научног програма, главни и одговорни уредник Забавног програма.
Управни одбор, на предлог генералног директора, из редова главних и одговорних уредника, именује одговорне уреднике Првог и Другог програма.
Члан 53.
Именована лица Радија, које Управни одбор именује након спроведеног јавног конкурса у складу са законом су: директор Радио Београда, главни и одговорни уредник Првог програма Радио Београда, главни и одговорни уредник Другог програма Радио Београда, главни и одговорни уредник Трећег програма Радио Београда и главни и одговорни уредник Програма Београд 202.
Члан 54.
Директор Радиja обавља следеће послове: 
1. руководи пословањем Радија, у складу са законом и Статутом; 
2. спроводи кадровску политику коју утврђује генерални директор РТС-а; 
	
3. спроводи утврђени план рада;
4. подноси генералном директору редован годишњи Извештај о спровођењу плана рада, као и ванредни извештај на захтев генералног директора; 
	
5. упућује генералном директору предлог програмских садржаја, а на основу предлога директора програма, главних и одговорних уредника програма, Колегијума генералног директора и Програмског колегијума;
6. обавља друге послове у складу са актом који уређује систематизацију радних места. 
	
Директор Телевизије обавља следеће послове: 
1. руководи пословањем Телевизије, у складу са законом и Статутом; 
2. спроводи утврђену кадровску политику коју утврђује генерални директор РТС-а; 
	
3. спроводи утврђени план рада;
4. подноси генералном директору редован годишњи Извештај о спровођењу плана рада, као и ванредни извештај на захтев генералног директора;
5. упућује генералном директору предлог програмских садржаја, а на основу предлога директора програма, главних и одговорних уредника програма, Колегијума генералног директора и Програмског колегијума;
6. обавља друге послове у складу са актом који уређује систематизацију радних места.
Члан 55.
Директора Радија и директора Телевизије именује Управни одбор на предлог генералног директора, а на основу јавног конкурса.
Лица из става 1. овог члана именују се на период од четири године.
Исто лице може бити именовано за директора Радија, односно за директора Телевизије највише два пута.
За директора Радија, односно Телевизије може бити именовано лице које испуњава следеће услове:
1. држављанин је Републике Србије и има пребивалиште на територији Републике Србије;
2. ВСС или мастер;
3. истакнути медијски стручњак који се доказао изузетним резултатима рада у телевизијској, односно радио делатности;
4. најмање осам година искуства на руководећим местима;
5. знање једног светског језика;
6. организацијске и руководеће способности доказане у досадашњем раду;
7. познавање технологије производње и пружања аудио-визуелних медијских услуга и услуга радија;
8. испуњава друге услове прописане законом.
Директор Радија и директор Телевизије не може бити носилац јавне функције, ни функције у политичкој странци, као ни лице које не испуњава друге услове за обављање те функције у складу са законом. 
	
Поступак и услови за именовање ближе се уређује Правилником о поступку и условима за избор именованих лица.
Члан 56.
Управни одбор на предлог Генералног директора РТС-а, разрешиће директора Радија, односно директора Телевизије пре истека времена на које је именован:
1. на лични захтев;
2. ако се накнадно утврди да није испуњавао услове за именовање на ту функцију предвиђене чланом 55. Статута, односно ако накнадно престане да испуњава те услове;
3. ако поступа супротно закону и општим актима РТС-а;
4. ако својим несавесним и неправилним радом проузрокује већу штету или наруши углед РТС-а;
5. ако занемарује или несавесно обавља своје дужности;
6. ако настану разлози због којих је дошао или би могао доћи у сукоб интереса;
7. ако се испуне услови за отказ уговора о раду прописаних законом који уређује радне односе; 
	
8. ако не испуњава програмска начела и обавезе у складу са законом и овим статутом.
9. из других разлога прописаних законом.
ДИРЕКТОРИ ПЈ 
Члан 57.
Пословним јединицама из члана 24, став 1. Статута руководе директори ПЈ.
Генерални директор РТС-а распоређује директоре ПЈ.
Члан 58.
Директор ПЈ:
1. руководи пословном јединицом;
2. организује послове из делокруга ПЈ, спроводи одлуке генералног директора и Пословни план РТС-а у вези са ПЈ којом руководи;
3. надзире трошкове одобрене за послове из делокруга ПЈ којом руководи и одговара за њих;
4. реализује утврђени финансијски план потрошње и улагања у развој ПЈ;
5. обавља и друге послове у складу са прописима, овим Статутом, општим актима РТС-а и одлукама генералног директора РТС.
Директор ПЈ одговоран је генералном директору РТС-а за законитост и пословање ПЈ.
ГЛАВНИ И ОДГОВОРНИ УРЕДНИК ПРОГРАМА
Члан 59. 
Главни и одговорни уредник програма обавља следеће послове:
– уређује програм и управља процесом рада;
– предлаже генералном директору стратегију развоја и план рада из домена својих послова;
– израђује и предлаже генералном директору програмску концепцију којом се остварује јавни интерес и одговара за њено остваривање;
– предлаже генералном директору пројекте који се могу финансирати из буџета Републике Србије, у складу са Законом о јавним медијским сервисима, као и из ЕУ фондова;
– предлаже генералном директору лица за посао заменика и помоћника главног и одговорног уредника и одговорног уредника редакције;
– предлаже генералном директору увођење нових медијских и мултимедијских услуга и садржаја;
– одлучује о саставу свих програмско-продукционих екипа које учествују у производњи тог програма;
– предлаже генералном директору увећање и умањење зарада запослених, као и њихово награђивање;
– самостално организује и усклађује програм са начелима прописаним Законом и Статутом, ради остваривања општег интереса у области јавног информисања, а у складу са утврђеном програмском и пословном политиком РТС-а;
– одговара за материјално и финансијско пословање у својој надлежности;
– обавља и друге послове у складу са законом и општим актима РТС.
Главни и одговорни уредник стара да се, у складу с начелима јавних медијских сервиса и програмским начелима РТС-а, да у програмима у његовој надлежности:
– извештава о појавама, догађајима и личностима правовремено и непристрасно;
	
– омогући изражавање идеја и мишљења која су заступљена у заједници; 
– подстиче на расправу у духу толеранције, о свим темама од интереса за јавност;
– подстиче производњу разноврсних програмских садржаја и тежи највишем нивоу квалитета тих садржаја и услуга;
– кроз програме подстиче уметничку, техничку и сваку другу креативност.
Главни и одговорни уредник одговоран је за свој рад и за спровођење програмских начела и обавеза утврђених законом и Статутом генералном директору РТС и Управном одбору.
Главни и одговорни уредник одговоран је за програмски садржај, који уређује у складу са законом, пре свега у складу са законом који уређује јавне медије, законом који уређује јавно информисање и законом који уређује електронске медије.
Члан 60.
Главни и одговорни уредник бира се јавним конкурсом на период од четири године и исто лице може бити бирано највише два мандата узастопно.
Главне и одговорне уреднике из претходног става, по претходно спроведеном конкурсу, на предлог генералног директора именује Управни одбор РТС-а.
За главног и одговорног уредника може бити именовано лице које испуњава следеће услове:
1. држављанин је Републике Србије и има пребивалиште на територији Републике Србије;
2. ВСС или мастер;*
3. истакнути медијски стручњак који се доказао изузетним резултатима рада у телевизијској, односно радио делатности;
4. најмање седам година радног искуства на уредничким пословима;* 

5. знање једног светског језика;
6. познавање технологије производње, пружања и преноса аудио и аудио-визуелних медијских услуга, мултимедијских садржаја и услуга електронских публикација;
7. организацијске и професионалне способности доказане у дотадашњем раду;
8. испуњава друге услове прописане законом.
Главни и одговорни уредник не може бити носилац јавне функције, ни функције у политичкој странци, као ни лице које не испуњава друге услове за обављање те функције у складу са законом.
	
Поступак и услови за именовање ближе се уређује Правилником о поступку и условима за избор именованих лица.
*Службени гласник РС, број 30/2015
 
Члан 61.
Управни одбор на предлог Генералног директора РТС-а, разрешиће главног и одговорног уредника пре истека времена на које је именован:
1. на лични захтев;
2. ако се накнадно утврди да није испуњавао услове за именовање на ту функцију предвиђене чланом 60. Статута, односно ако накнадно престане да испуњава те услове;
3. ако поступа супротно закону и општим актима РТС-а;
4. ако својим несавесним и неправилним радом проузрокује већу штету или наруши углед РТС-а;
5. ако занемарује или несавесно обавља своје дужности;
6. ако настану разлози због којих је дошао или би могао доћи у сукоб интереса;
7. ако се испуне услови за отказ уговора о раду прописаних законом који уређује радне односе;
8. ако не испуњава програмска начела и обавезе у складу са законом и овим статутом;
9. из других разлога прописаних законом.
XX. СУКОБ ИНТЕРЕСА
Члан 62.
Приликом закључивања уговора са трећим лицима и у другим случајевима преузимања права и обавеза у име и за рачун РТС-а, водиће се рачуна о томе да се не повреде одредбе о сукобу интереса прописане законом.
Сукоб интереса ближе се уређује Етичким кодексом. 
XXI. ОПШТИ АКТИ
Члан 63.
Општи акти РТС-а које доноси Управни одбор РТС-а у оквиру своје искључиве надлежности су:
1. Статут;
2. Правилник о финансијском пословању;
3. Правилник о рачуноводству и рачуноводственим политикама; 
4. Правилник о ауторским и сродним правима на програмима и аудио-визуелним платформама РТС-а;
5. Правилник о пословној тајни;
6. Правилник о одбрани и заштити;
7. Правилник о заштити од пожара;
8. Правилник о попису;
9. Правилник о руковању подацима о обвезницима плаћања таксе јавним медијским сервисима;
10. Ценовник Маркетинга РТС-а;
11. Ценовник за комерцијалну експлоатацију програма и аудио-визуелних платформи РТС-а;
12. Етички кодекс;
13. Правилник о годишњим наградама;
14. други општи акти који су по закону или овом статуту у надлежности Управног одбора. 
	
Члан 64.
Општи акти РТС-а које доноси генерални директор РТС-а у оквиру своје надлежности су:
1. Правилник о унутрашњој организацији; 
2. Правилник о систематизацији;
3. Правилник о планирању, производњи, пружању медијских услуга и архивирању програма; 
	
4. Правилник о стандардима и нормативима за производњу програма;
5. Правилник о безбедности и здрављу на раду;
6. Правилник о програмско-техничкој и финансијској контроли РТС-а; 
7. Правилник о ангажовању програмских, техничких и других капацитета РТС-а за екстерне потребе;
8. Правилник о критеријумима и начину избора програмских садржаја европске независне продукције;
9. Правилник о ближем уређивању поступака јавних набавки; 
10. Правилник о употреби моторних возила;
11. Правилник о коришћењу службених мобилних телефона;
12. Правилник о накнади материјалних трошкова;
13. Правилник о награђивању запослених;
14. други општи акти који по закону и Статуту нису у надлежности Управног одбора. 
	
Члан 65.
РТС и репрезентативни синдикати закључују колективни уговор којим регулишу радне односе у РТС-у у складу са законом који уређује радне односе.
XXII. ЈАВНОСТ РАДА И ПОСЛОВНА ТАЈНА 
Члан 66.
Рад РТС-а је јаван.
РТС је обавезан да о свом раду обавештава грађане у оквиру својих програма и програмских услуга, на интернет порталу и на друге одговарајуће начине.
На интернет порталу РТС-а објављују се: Статут и Колективни уговор, као и друга акта чије је објављивање обавезно по закону. 
	
О раду и пословању РТС-а запослени се обавештавају директно преко својих непосредних руководилаца, објављивањем општих аката на огласним таблама РТС-а, као и на други начин у складу са законом. 
	
Члан 67.
За јавност рада РТС-а одговара генерални директор.
Одлуке о уступању података о обављању делатности и пословању РТС-а, као и одлуке о увиду у пословну документацију може донети само генерални директор, односно лице које он овласти.
Службене изјаве и обавештења о раду органа РТС-а из домена своје надлежности могу дати руководиоци тих органа или лица која за то овласти тај орган.
Члан 68.
Правилником о пословној тајни се утврђује које се исправе, подаци и записи третирају као пословна тајна, а то су исправе, подаци и записи чије би саопштавање, односно давање на увид неовлашћеним лицима могло да нашкоди пословању, односно остваривању програмских и пословних планова и активности, као и корпоративном угледу РТС-а.
Члан 69.
Исправе, податке и записе који се сматрају пословном тајном запослени су дужни да чувају, без обзира на који су начин дознали те податке, или за те исправе и записе.
Повреда чувања пословне тајне представља повреду радне обавезе. 
Члан 70.
Пословна тајна може се саопштити надлежним државним органима када је то као обавеза прописано законом.
XXIII. ПРЕЛАЗНЕ И ЗАВРШНЕ ОДРЕДБЕ
Члан 71.
Општи акти РТС-а, ускладиће се са овим статутом и одредбама Закона о јавним медијским сервисима у року од шест месеци од дана ступања на снагу тог закона. 
	
До усклађивања постојећих аката или доношења нових у складу са Законом о јавним медијским сервисима и овим статутом примењиваће се важећи општи акти РТС-а у делу у коме нису у супротности са овим статутом и законом.
Члан 72.
Аутентично тумачење одредаба овог статута даје Управни одбор РТС-а.
Измене и допуне овог статута врше се у поступку и на начин који је прописан за његово доношење.
После сваке измене и допуне овог статута сачињаваће се пречишћен текст Статута.
Ступањем на снагу овог статута, престаје да важи Статут број 1815 од 27. новембра 2014. године, заједно са свим претходним изменама и допунама.
Овај статут, по добијеној сагласности Савета Регулаторног тела за електронске медије, ступа на снагу осмог дана од дана објављивања у „Службеном гласнику Републике Србије”.
Председник Управног одбора 
Јавне медијске установе 
„Радио-телевизија Србије”, 
проф. др Слободан Марковић, с.р.