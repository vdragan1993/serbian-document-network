На основу члана 35. став 2. Закона о планирању и изградњи („Службени гласник РС”, бр. 72/09, 81/09 – исправка, 64/10 – УС, 24/11, 121/12, 42/13 – УС, 50/13 – УС, 98/13 – УС и 132/14) и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07, 65/08, 16/11, 68/12 – УС, 72/12, 7/14 – УС и 44/14),
Влада доноси
 
УРЕДБУ
о утврђивању Просторног плана подручја посебне намене предела изузетних одлика
Авала – Космај
"Службени гласник РС", број 
	146 од 30. децембра 2014.
 
Члан 1.
Утврђује се Просторни план подручја посебне намене предела изузетних одлика Авала – Космај (у даљем тексту: Просторни план), који је одштампан уз ову уредбу и чини њен саставни део.
Члан 2.
Просторним планом утврђује се дугорочна концепција развоја, организације, уређења, заштите и коришћења подручја предела изузетних одлика Авала – Космај на територији која обухвата делове територија града Београда, на територијама градских општина Барајево, Вождовац, Младеновац и Сопот, и то: на територији градске општине Барајево целу катастарску општину Лисовић; на територији градске општине Вождовац целе катастарске општине Бели Поток, Јајинци, Кумодраж, Пиносава, Раковица село, Рипањ и Зуце; на територији градске општине Младеновац целе катастарске општине Амерић, Кораћица и Велика Иванча; на територији градске општине Сопот целе катастарске општине Бабе, Дучина, Губеревац, Мала Иванча, Мали Пожаревац, Неменикуће, Парцани, Поповић, Раља, Рогача, Сопот, Стојник и Ђуринци.
Члан 3.
Просторни план састоји се из текстуалног дела и графичких приказа.
Текстуални део Просторног плана објављује се у „Службеном гласнику Републике Србије”.
Графички прикази (рефералне карте) израђени су у размери 1: 50.000, и то: реферална карта 1 – Посебна намена простора; реферална карта 2а – Мрежа насеља и саобраћај; реферална карта 2б – Инфраструктурни системи; реферална карта 3 – Природни ресурси, заштита животне средине и природних и културних добара; реферална карта 4 – Карта спровођења.
Графичке приказе из става 3. овог члана, израђене у осам примерака, оверава својим потписом министар надлежан за послове просторног планирања.
Члан 4.
Просторни план спроводи се на два основна начина, и то: 
1) директно (непосредно), издавањем локацијских услова за објекте у функцији заштите природних добара и развоја туризма у зонама II и III степена (режима) заштите; 
	
2) даљом планском разрадом и спровођењем просторних и урбанистичких планова, који се налазе на територији Просторног плана.
Члан 5.
Графички прикази из члана 3. став 3. ове уредбе, чувају се трајно у Влади (један комплет), Министарству грађевинарства, саобраћаја и инфраструктуре (три комплета), Министарству рударства и енергетике (један комплет), Министарству пољопривреде и заштите животне средине (један комплет), Заводу за заштиту природе Србије (један комплет) и граду Београду (један комплет).
Документациона основа на којој се заснива Просторни план чува се у Министарству грађевинарства, саобраћаја и инфраструктуре.
Члан 6.
Право на непосредан увид у графичке приказе из члана 3. став 3. ове уредбе имају правна и физичка лица, под условима и на начин који ближе прописује министар надлежан за послове просторног планирања.
Члан 7.
Просторни планови јединица локалних самоуправа, урбанистички планови и пројекти ускладиће се са одредбама ове уредбе на начин утврђен Просторним планом.
Планови и програми развоја који се доносе по посебним прописима, прописи и други општи акти ускладиће се са одредбама ове уредбе у року од годину дана од дана њеног ступања на снагу.
Просторни планови јединица локалних самоуправа, урбанистички планови и урбанистички пројекти, као и планови и програми развоја донети до дана ступања на снагу ове уредбе, примењују се у деловима који нису у супротности са овом уредбом.
Члан 8.
Ова уредба ступа на снагу осмог дана од дана објављивања у „Службеном гласнику Републике Србије”.
 
05 број 110-16336/2014
У Београду, 19. децембра 2014. године
Влада
Председник,
Александар Вучић, с.р.
ПРОСТОРНИ ПЛАН ПОДРУЧЈА ПОСЕБНЕ НАМЕНЕ ПРЕДЕЛА ИЗУЗЕТНИХ ОДЛИКА АВАЛА – КОСМАЈ 
	
Уводне напомене
Просторни план подручја посебне намене предела изузетних одлика Авала – Космај (у даљем тексту: Просторни план) припремљен је у складу са Одлуком о изради Просторног плана подручја посебне намене предела изузетних одлика Авала – Космај („Службени гласник РС”, број 34/10), одредбама Закона о планирању и изградњи („Службени гласник РС”, бр. 72/09, 81/09, 64/10 – УС, 24/11, 121/12, 42/13 – УС, 50/13 – УС, 98/13 – УС и 132/14) и Правилника о садржини, начину и поступку израде планских докумената („Службени гласник РС”, бр. 31/10, 69/10 и 16/11). Просторним планом утврђено је коришћење, уређење и заштита простора предела изузетних одлика Авала – Космаја у складу са принципима одрживости.
Текстуални део Просторног плана садржи: полазне основе; принципе, циљеве и општу концепцију просторног развоја подручја посебне намене; планска решења; правила употребе земљишта, правила уређења и правила грађења; и имплементацију. Графички део Просторног плана, садржи: Рефералну карту 1 – „Посебна намена простора”; Рефералну карту 2а – „Мрежа насеља, јавне службе и саобраћај”; Рефералну карту 2б – „Инфраструктурни системи”; Рефералну карту 3 – „Заштита животне средине, природе и културних добара” и Рефералну карту 4 – „Карта спровођења”.
Прoстoрни плaн прeдстaвљa oснoвни плaнски дoкумeнт зa организацију, уређење, коришћење и заштиту простора предела изузетних одлика Авала и Космај, који је заштићен у складу са Решењем о стављању под заштиту природног добра „Авала” („Службени лист града Београда”, број 43/07) и Решењем о стављању под заштиту природног добра „Космај” („Службени лист града Београда”, број 29/05). Oвим плaнoм су рaзрaђена и ближe утврђена oснoвнa стрaтeгиjскa oпрeдeљeњa, плaнскa рeшeњa, услoви и смeрницe утврђeнe Законом о Просторном плану Републике Србије од 2010. до 2020. године („Службени гласник РС”, број 88/10) и Изменама и допунама Рeгиoнaлног прoстoрног плaна административног подручја града Београда („Службени лист града Београда”, бр. 10/04 и 38/11).
Повод за израду Просторног плана огледао се у потреби за стварањем услова за очување и унапређење заштићеног подручја, односно његових посебних природних, културно-историјских и других вредности, за очување и одмерено коришћење природних ресурса, као и за организацију и уређење простора у складу са циљевима и потребама заштите природе и животне средине и одрживог социо-економског развоја.
У складу са Законом о стратешкој процени утицаја на животну средину („Службени гласник РС”, бр. 135/04 и 88/10), урађена је стратешка процена утицаја Просторног плана на животну средину – Одлука о стратешкој процени утицаја на животну средину Просторног плана подручја посебне намене предела изузетних одлика Авала – Космај („Службени гласник РС”, број 34/10). 
	
Приликом израде Просторног плана примењен је интегрални метод где су међузависно посматране три основне димензије просторног развоја: еколошка, економска и социјална, али са посебним нагласком на проблеме заштите и развоја предела изузетних одлика Авале и Космаја. Међузависност је постављена тако да помаже остварењу појединих принципа и пројеката: одрживост (поштовање биолошког и културног диверзитета и локалних специфичности), идентитет (природни ресурси, културна баштина, становништво), приступачност (саобраћај, техничка инфраструктура), конкурентност (туризам, спорт и рекреација у функцији туризма, културна добра) и контекстуалност (просторни развој посматран у ширем регионалном окружењу), али и хоризонталној и вертикалној координацији код планирања и програмирања активности од националног ка регионалном и даље ка локалном нивоу.
Методолошки образац који је примењен у изради Просторног плана, уважио је следеће постулате:
– oдрживи развој;
– усклађеност социјалног развоја, економске и енергетске ефикасности и заштите и ревитализације животне средине и градитељског наслеђа, природних, културних и историјских вредности;
– реализације развојних приоритета и обезбеђење услова за рационално коришћење необновљивих ресурса и обновљивих извора енергије;
– заштита од природних и техничко-технолошких несрећа;
– планирање и уређење простора за потребе одређених активности од значаја за одбрану земље;
– активно учешће кључних актера и јавности; и
– усаглашеност са европским стандардима и нормативима у области планирања и уређења простора.
Имајући у виду значајан обим просторно-планске и урбанистичке документације на овом подручју, овим просторним планом уважена су сва планска решења и уграђена на начин који омогућава координацију са решењима од значаја за остварење посебне намене (заштита природног и културног наслеђа, уређење предела и развој туризма).
Планска решења су дефинисана на два временска нивоа и према степену обавезности. Први период је до 2018. година за планска решења за које постоје аргументи о неопходности и оправданости са друштвеног, економског и еколошког становишта просторног развоја планског подручја, као и која могу да се остваре садашњим економским и институционалним капацитетима. Други период је до 2022. године за планске идеје за које је оцењено да постоји могућност реализације као стратешка оријентација за будућност.
I. ПОЛАЗНЕ ОСНОВЕ
1. Обухват и опис граница подручја просторног плана
Територијални обухват Просторног плана заузима простор укупне површине 45.180 hа и обухвата 24 насеља (катастарских општина) са 76.442 становника1. 
	
Подручје Просторног плана одређено је границама целих катастарских општина на деловима територија градских општина:
– Барајево – катастарска општина Лисовић;
– Вождовац – седам катастарских општина: Бели Поток, Јајинци, Кумодраж Пиносава, Раковица село, Рипањ и Зуце; 
	
– Младеновац – три катастарске општине: Амерић, Кораћица и Велика Иванча; и
– Сопот – 13 катастарских општина: Бабе, Дучина, Губеревац, Мала Иванча, Мали Пожаревац, Неменикуће, Парцани, Поповић, Раља, Рогача, Сопот, Стојник и Ђуринци.
Границу Просторног плана чине спољашње границе катастарских општина Лисовић, Рипањ, Пиносава, Раковица село, Јајинци, Кумодраж, Бели Поток, Зуце, Мала Иванча, Мали Пожаревац, Ђуринци, Неменикуће, Амерић, Кораћица, Велика Иванча, Рогача, Дучина, Стојник и Губеревац.
Табела 1: Површине и број становника 2011. године на подручју Просторног плана




Градска општина (ГО)/
катастарска општина

Површина у ha

Број становника



ГО Барајево

1.511

1.054



Лисовић

1.511

1.054



ГО Вождовац

13.401

45.662



Бели Поток

1.551

3.911



Јајинци

508

8.876



Кумодраж

1.067

13.343



Пиносава

913

3.151



Раковица село

506

3.292



Рипањ

7.662

11.088



Зуце

1.194

2.001



ГО Младеновац

7.001

4.356



Амерић

1.083

835



Кораћица

2.702

1.989



Велика Иванча

3.216

1.532



ГО Сопот

23.267

18.966



Бабе

970

348



Дучина

1.326

729



Губеревац

2.187

535



Мала Иванча

1.715

1.769



Мали Пожаревац

1.983

1.321



Неменикуће

3.335

1.992



Парцани

965

619



Поповић

1.654

1.679



Раља

1.329

2.933



Рогача

2.528

953



Сопот

2.302

4.548



Стојник

2.161

567



Ђуринци

812

973



У К У П Н О

45.180

70.038



Кључне посебне намене у оквиру планског подручја које су од значаја за утврђивање планских решења су заштита и уређење природе и предела, културних добара и развој туризма. Просторним планом обухваћена су два заштићена природна добра:
– „Авала” површине 489,13 hа; и
– „Космај” чија укупна површина износи 3.514,50 ha.
Према Решењу о стављању под заштиту природног добра „Авала”, природно добро „Авала” налази се на територији административног подручја града Београда, градска општина Вождовац и обухвата делове катастарских општина: Бели Поток, Рипањ, Зуце и Пиносава. Од укупне површине заштићеног природног добра катастарској општини Бели Поток припада 93%, катастарској општини Рипањ 3,7%, катастарској општини Зуце 2,3% и катастарској општини Пиносава 1,0%. 
	
Заштићено природно добро „Авала” категорише се као значајно природно добро на којем се установљавају три режима заштите. 
	
Према Решењу о стављању под заштиту природног добра „Космај”, природно добро „Космај” се налази на територији административног подручја града Београда, градска општина Младеновац – делови катастарских општина Амерић, Кораћица и Велика Иванча, површине 1.598,90 hа и градска општина Сопот – делови катастарских општина Рогача и Неменикуће, површине 1.915,60 hа. Заштићено природно добро обухвата подручје планине Космај и његову непосредну подгорину, између вашаришта „Тресије”, пута Сопот – Космај, цркве у Неменикућама, потока Селиште и Трнавске реке, на северу; горњих кућа села Амерић и Кораћица, на истоку; горњих кућа села Кораћица и Велика Иванча, на југу; и атара Рогаче, горњих кућа села Рогаче и пута Тресије – Велика Иванча испод Космаја, на западу. Заштићено природно добро „Космај” категорише се као значајно природно добро на којем се установљавају два режима заштите.
–––––––––––
1 „Општине у Србији 2002”, Република Србија, Републички завод за статистику, Београд, 2002. година.
 
2. Обавезе, услови и смернице из Просторног плана Републике Србије и других развојних докумената
2.1. Просторни план Републике Србије од 2010. до 2020. године
Просторним планом Републике Србије од 2010. до 2020. године („Службени гласник РС”, број 88/10, у даљем тексту: ППРС), утврђене су дугорочне основе организације, уређења, коришћења и заштите простора Републике Србије у циљу усаглашавања економског и социјалног развоја са природним, еколошким и културним потенцијалима и ограничењима на њеној територији. Просторним планом Републике Србије предвиђено је доношење просторних планова подручја посебне намене, као и:
1) Заштита и одрживо коришћење природног и културног наслеђа и природних ресурса чини један од основних циљева развоја Републике Србије и њених регионалних целина, али и основу будућег привредног/туристичког развоја. У складу са приоритетима просторног развоја Републике Србије, биће потребно инсистирати на даљем развоју мрежа вредних/заштићених природних целина и културних предела са посебним нагласком на еколошки, односно, културно осетљивим подручјима. Природно и културно наслеђе ће бити штићено, уређивано и коришћено према европским стандардима, са посебним задатком повећања заштићених природних целина и систематизацијом културног наслеђа, као и имплементацијом Фирентинске конвенције о пределу, европских и светских конвенција о заштити културног наслеђа, конвенција и декларација које се односе на биодиверзитет, природне подсистеме и културно наслеђе.
2) На територији Републике Србије проглашена су 463 природна добра у статусу заштићених подручја (пет националних паркова, 16 паркова природе, 16 предела изузетних одлика, 71 резерват природе – строгих и специјалних и 313 споменика природе – ботаничко-дендролошких, геоморфолошких, геолошких и хидролошких), као и 42 подручја са интегралним културно-историјским и природним вредностима, односно природни простори/амбијенти непокретних културних добара. У планском периоду, Авала и Космај задржавају статус заштићених подручја, као предели изузетних одлика.
3) Основни циљ заштите и одрживог коришћења природног наслеђа је: очување и унапређење биолошке разноврсности, вредности геонаслеђа и предела и развој јавних функција заштићених подручја, првенствено у области научноистраживачког и образовног рада, културе, спорта и рекреације; одрживи развој заштићених подручја и остварење добробити локалних заједница кроз планско, контролисано и ограничено коришћење природних ресурса и простора као грађевинске категорије, развој туризма и пољопривреде; повезивање и усклађивање националног са међународним системом заштите природе.
4) Концепција заштите, уређења и коришћења природног наслеђа заснива се на повећању укупне површине под заштитом у планском периоду (до 2020. године) до 12% територије Републике Србије, успостављању националне еколошке мреже и идентификацији подручја за европску еколошку мрежу NATURA 2000, као и изградњи ефикасног система управљања подручјима која су обухваћена наведеним мрежама. Планирање, очување, одржавање, уређење и одрживо коришћење заштићених подручја за која ће бити дефинисани статус, просторни обухват и режими заштите, спроводи се на основу просторних и урбанистичких планова, основа и програма управљања и коришћења природних ресурса, у складу са законом, мерама и условима заштите природе проглашених заштићених подручја и на основу планова управљања. Наведени планови, основе и програми морају бити усклађени са актом о проглашењу и планом управљања заштићеног подручја. У заштићеним подручјима нису дoзвољене активности и радње, којима се угрожава изворност биљног и животињског света, хидрографске, геоморфолошке, геолошке, културне и пејзажне вредности, осим радњи којима се одржава или успоставља природна равнотежа и остварују функције природног добра, сагласно утврђеном режиму заштите и његовом значају. 
	
5) Према ППРС јачање економске основе за развој града Београда обезбедиће се синергијом комплементарних привредних активности. Ово ће да захтева пре свега обезбеђење адекватне, модерне саобраћајне и друге инфраструктуре, хоризонтално и вертикално повезане, ажурном припремом локација за веће инвестиције, подршком реиндустријализацији вишег технолошког стандарда заснованој на локалним ресурсима и усмереној ка извозу. Саобраћајна привреда ослоњена на мултимодални, интегрисани транспортни систем четири вида транспорта (путни, железнички, ваздушни и речни), уз велику улогу електронских комуникација, отвара значајну перспективу развоја логистичког и дистрибутивног центра уз предуслов доброг повезивања са информатичким системом града и његових општина.
6) По питању природе ППРС посебну пажњу посвећује повећању шумских површина града Београда за око 3.000 ha до 2014. године, заштиту, уређење и одрживо коришћење водног земљишта, а посебно приобаља река Саве и Дунава, као и заштиту и адекватно коришћење пољопривредног земљишта са специфичностима у сремској, банатској и шумадијској подцелини града Београда. Посебно се истиче значај повећања површина под заштитом природе и уређењем предела на потезу Авала – Трешња – Губеревачке шуме – Космај.
7) Природне пределе је у планским решењима и плановима управљања потребно заштитити, тј. обезбедити заштиту структуре предела и несметано функционисање природних процеса, заштиту биодиверзитета, као и очување и успостављање еколошких мрежа. Тамо где су нарушене њихове природне и естетске вредности треба омогућити санацију (ревитализацију и рестаурацију) у складу са режимом заштите. Такође је потребно обезбедити ревалоризацију вредности и еколошки сензитивну презентацију природних, културно – историјских и естетских вредности у циљу едукације и јачања свести о њиховом значају, као и очување аутохтоног становништва и њиховог укључења у процес одрживог развоја заштићеног предела. Предели изузетних одлика према ППРС спадају у приоритетна подручја, за која је обавезна израда посебних пилот пројеката на локалном нивоу – „Карактеризација предела”, као основа за заштиту, планирање и управљање њиховим развојем.
8) Као туристички центар међународног значаја и као главни град који обележава идентитет Републике Србије, град Београд ће према ППРС да посвети посебну пажњу културној баштини, њеном уређењу и коришћењу на одржив начин. Међу културно-пејзажним целинама од републичког значаја истакнуто је подручје Космаја. У Шумадијске планине спадају, између осталих, и Авала и Космај које представљају примарне туристичке дестинације као регионалне целине интегрисане понуде, које према критеријуму учешћа целогодишње туристичке сезоне спадају у категорију са мањим учешћем целогодишње понуде.
9) Концепција развоја саобраћаја заснива се на развоју путног саобраћаја и путне инфраструктуре као приоритета економског и социјалног развоја Републике Србије као и: реализацији пројеката који стимулишу улогу Коридора X, реализацији пројеката који стимулишу развој путне мреже ради повезивања са окружењем и повезивања унутар Републике Србије, развоју јавног и приватног партнерства код планирања, изградње и експлоатације саобраћајних мрежа, рехaбилитацији и реконструкцији мреже регионалног и општинског карактера, стандардизацији и модернизацији саобраћајног путног система путног саобраћаја и путне инфраструктуре), односно прилагођавању европским стандардима итд. Један од стратешких приоритета за реализацију до 2014. године јесте комплетирање дела обилазнице око Београда (сектори А, Б5, Б6) која је у саставу Коридора X, накнадна изградња сектора Ц (Бубањ поток – Болеч – Старчево – Панчево исток – Панчево север), уз претходно усаглашавање динамике изградње пуног аутопутског профила на секторима А и Б или започињања активности на сектору Ц, резервисање коридора за северни део аутопутске обилазнице око Београда (веза државног пута I А реда број 1 (Е-75) – државног пута I Б реда број 11 (М-24.1) – државног пута I Б реда број 22 (М-24) – државног пута I А реда број 3 (М-1.9), односно крај сектора Ц, петља Панчево север). Такође један од приоритета је и израда одговарајуће студије којом ће се дефинисати бициклистичке руте на читавом подручју Републике Србије (основним правцем север – југ и бочним везама) и систем центара развоја бициклизма у циљу остваривања међудржавне сарадње (руте 6 и 11 EuroVelo – европска мрежа бициклистичких рута), уз то градови ће обезбедити услове за кретање бицикала. У погледу железничког саобраћаја, на основу планова развоја железничке мреже Европе, Међународне железничке – 262 – уније (УИЦ), ратификованих међународних споразума (АГЦ, АГТЦ, СЕЕЦП и др.) и потребе развоја железничког саобраћаја, планира се развој Коридора X и мреже пруга Републике Србије између осталих и пруге Е-70 и Е-85: Београд – Ниш. 
	
10) Основни циљ даљег развоја електронске комуникације је изградња и организација савремене електронске комуникационе мреже и доступност универзалног сервиса (који мора да обухвата и универзални широкопојасни сервис) у сваком домаћинству у Републици Србији. Основна улога инфраструктуре у просторном развоју Републике Србије исказана је кроз активирање простора, подстицање и усмеравање развоја, дистрибуцију активности у простору и интеграцију простора и корисника. Концепција просторног развоја у сектору електропреноса заснива се на развоју преносне мреже која мора да прати растуће потребе за електричном енергијом у Републици Србији; у сектору гасне привреде Влада је усвојила 2007. године Национални акциони план за гасификацију на територији Републике Србије који је у складу са циљевима Одлуке о утврђивању Стратегије развоја енергетике Републике Србије до 2015. године („Службени гласник РС”, број 44/05) према којој је у наредном периоду предвиђена градња нових гасовода и у централној Србији (више стотина km). Потенцијал обновљивих извора енергије (у даљем тексту: ОИЕ) којима Република Србија располаже није довољно велики да би се у потпуности задовољиле садашње енергетске потребе. Међутим, то је потенцијал који би, ако би се рационално искористио, могао да смањи увозну зависност земље и штетне последице на животну средину, које се јављају због прекомерне употребе фосилних горива. Република Србија је богата шумама, које су главни извор дрвне биомасе. Значајнија шумска подручја налазе се између осталих и у Шумадијској области. Воћарство, које је још један важан извор биомасе, развијено је у подручјима централне, јужне и западне Србије.
11) У склопу основних циљева и стратешких приоритета утврђених ППРС град Београд има посебну улогу са задатком јачања своје позиције у констелацији европских метропола, односно јачања економске и културне структуре, уређења урбаних и руралних насеља према вишем нивоу еколошког и естетског стандарда као и квалитетним уређењем и повезивањем природних и културних добара на својој територији и истицањем најзначајнијих узорних тачака идентитета.
2.2. Измене и допуне Регионалног просторног плана административног подручја града Београда 
	
У Изменама и допунама Регионалног просторног плана административног подручја града Београда (у даљем тексту: РПП), један од основних циљева просторног развоја јесте унапређење и одрживо коришћење природног и културног наслеђа, као и заштита и унапређење животне средине на нивоу европског стандарда.
Предели изузетних одлика „Авала” и „Космај” (према Централном регистру заштићених природних добара, Завода за заштиту природе Србије) су заштићени ради очувања и унапређења живописних пејзажних обележја и ненарушених примарних предеоних вредности, шума и вода, разноврсности и богатства биљног и животињског света и станишта, добара културне баштине, као и ради обезбеђења одрживог развоја, односно уређења и коришћења простора који има природни, културно-историјски, туристички, рекреативни и пољопривредни значај. Ова подручја чине саставне делове еколошке мреже успостављене Уредбом о еколошкој мрежи („Службени гласник РС”, број 102/10), идентификовани као Емералд подручја и одабрана подручја за дневне лептире (PBA – Prime Butterfly Areas in Europe). Као део еколошке мреже, Авала је значајна и по једином налазишту цинабарита у Републици Србији (у близини је откривен и нови минерал – авалит). 
	
Заштита подручја еколошке мреже (Авала и Космај) спроводи се према члану 10. Закона о заштити природе („Службени гласник РС”, бр. 36/09, 88/10 и 91/10 – исправка). Према овом члану за сваки пројекат, план или активност који се планира у оквиру еколошке мреже, неопходно је спровести оцену прихватљивости. Имплементација пројеката се може одобрити једино у случају када се кроз поступак оцене прихватљивости утврди да планирана активност нема значајан негативан утицај на основне вредности (станишта и врсте) које су идентификоване за дато еколошки значајно подручје.
Ради очувања природних екосистема града Београда, поред очувања заштићених природних добара, у РПП-у, један од ставова јесте да посебну пажњу треба посветити аутохтоним екосистемима на Авали и Губеревачким шумама (карактеристични и релативно добро очувани шумски екосистеми, разноврсна флора и фауна), јер представљају развојну предност у односу на друге велике градове у Централној и Западној Европи. 
	
Нарочит значај за град у целини и за неке делове (градских општина Барајево, Сопот, Младеновац) своје територије, имаће потез Авала – Губеревачке шуме – Космај заједно са старим језгром Земуна и Београда, повезане просторно и функционално дуж културне и природне кичме града Београда. На овом подручју ће се развијати туризам посебних облика (пословни, културни, рекреативни, спортски) који у перспективи треба да буде значајно унапређен и развијен до нивоа других европских метропола, уз предуслов елиминисања низа слабости.
Концепција заштите, уређења и развоја је базирана на макрозонирању, где град Београд пресеца веома значајна, недовољно артикулисана и мало коришћена централна осовина развоја Републике Србије, која повезује најзначајније тачке и амбијенте природне, културне и духовне баштине града Београда и Републике Србије у целини. Та осовина се пружа од Новог Сада, Сремских Карловаца са Фрушком Гором (српска Света Гора), Земуна, Београда са Савом и Дунавом, преко Авале, Трешње, Космаја са Губеревачким шумама, младеновачког Селтерса, па до Тополе, Опленца и Крагујевца. Ова осовина, непосредно утиче на валоризацију потенцијала, функционалну и просторну организацију административног подручја Београда (у даљем тексту: АП Београд), и подручје плана условно дели на две зоне Дунавско – Шумадијску (источну) и Савско – Колубарску (западну). Подручје изузетних одлика Авала и Космај припадају Дунавско-Шумадијској зони града Београда. Ради адекватног будућег развоја ове зоне, нагласак ће бити на очувању њеног еколошког карактера, потенцирању елемената природног предела и пејзажа, уз неопходно садејство са економским активностима које неће угрозити њен основни карактер и особине. Концепција заштите, просторног уређења и развоја Дунавско-Шумадијске зоне би требало између осталог да се заснива и на развоју туризма везаног за појас шумадијске греде Авала – Космај – Трешња – Губеревачке шуме са богатом понудом различитих видова туризма са центрима у Рипњу, Сопоту и Младеновцу (и Аранђеловцу); спорта и рекреације везаног за излетничко-рекреативне површине на Авали, Трешњи и на потезу Селтерс – Кораћичка бања.
Еколошка категоризација подручја АП Београда према степену загађености, указује на заступљеност седам категорија угрожености квалитета животне средине, где подручја очуваних и заштићених природних добара Авала и Космај припадају VII категорији, односно подручју веома квалитетне животне средине. 
	
Концепција заштите, уређења и унапређења природе и природних добара подразумева израду студије заштите и доношење акта о проглашењу заштићеног подручја (према Закону о заштити природе), међу којима приоритет између осталих има подручје од Степиног Луга, Јајинаца, Авале, шума Горице и Сремчице, Липовачке и Губеревачких шума до Космаја као парк природе.
Промовисање заштите, управљања и планирања предела, као и организовање европске сарадње о питањима предела, као циљева Европске конвенције о пределима (Закон о потврђивању Европске конвенције о пределима („Службени гласник РС – Међународни уговори”, број 4/11)), подразумева примену одређених мера које ће обезбедити одрживо коришћење природних ресурса, разноврсност, јединственост и визуелни квалитет предела. Нега и уређење предела треба да обухвати нова пошумљавања нарочито на ерозијом угроженим локалитетима и земљиштима ниске бонитетне класе чиме ће се повећати вредност предела. У том смислу потребно је креирати нова станишта за дивљач, потенцирати рекреационо коришћење.
Повезивањем културних добара формирају се националне стазе које представљају значајне изворе за познавање националне историје у области архитектуре, насељавања и друштва. Националне стазе могу се у одређеном смислу повезати у један јединствени итинерер, сложен и слојевит по карактеру наслеђа и по времену настанка. У том смислу, прва национална стаза повезује средњовековне и нешто позније српске сакралне и меморијалне споменике, који се налазе између осталих и у космајској зони (Павловац, Кастаљан и Тресије) и спомен-обележје на месту смрти деспота Стефана Лазаревића (путеви деспота Стефана Лазаревића, почев од Београдске тврђаве, преко Авале и Космаја и његових средњевековних манастира Павловац и Кастаљан). 
	
У туристичкој понуди, локације од изузетног значаја за град кoje ће се у наредном периоду штитити позитивним законским прописима и даље опремати и уређивати, у складу са високим светским стандардима су између осталих и Спомен парк Јајинци, Космај, Авала и Трешња. Локације од приоритетног значаја у околини Београда, које су истовремено и један од носилаца развоја подручја, као што су Авала, Космај, бања Селтерс са Кораћичком бањом морају се потпуно комунално опремити и обогатити додатним садржајима атрактивним за туристе. 
	
У области рекреативног спорта планирано је активирање природних предела (Авала, Космај, Губеревачке шуме) у смислу њиховог уређења и опремања спортско-рекреативним садржајима који ни на који начин нису у супротности са режимима заштите природе (спортски терени, дечија игралишта, трим и бициклистичке стазе, стазе здравља, ски стазе, уређене плаже, итд.). 
	
У погледу повезивања Метрополитена Београда са међународним и националним окружењем, у подручју РПП, предвиђена је изградња и реконструкција аутопута на Коридору X и то државног пута I А реда број 1 (аутопута Е-75), Београд – Ниш – граница са Републиком Македонијом; наставак изградње обилазнице око Београда, сектора Б5 и Б6 (Ибарска магистрала – Авалски пут – Бубањ поток), реализација Шумадијске магистрале; изградња пруга Бела Река – Рипањ (Клење – Мала Иванча) као везна пруга између пруга Београд – Бар и Београд – Јајинци – Мала Крсна и код изградње и реконструкције државних путева I А и I Б реда, укрштања са железничком пругом планирати денивелисано, као и израду планско инвестиционе и техничке документације за изградњу једноколосечне пруге Бели Поток – Винча – Панчево. Према пројекту Европске уније о успостављању Европске мреже бициклистичких стаза планирано је да две стазе прођу кроз Србију које би се међусобно повезале у подручју града Београда. Коридори који се планирају као део европске бициклистичке мреже су између осталих и на Шумадијском подручју, од којих је један дуж старог Авалског пута. Положај траса и остали технички елементи биће сагледани и дефинисани одговарајућом планском и техничком документацијом.
У снабдевању водом планирају се резервоари са запремином за трећу и четврту зону и то: РЕЗ Торлак (10.000 m3), Пиносава (2.000 m3), Зуце (500 m3), Липовица (1.500 m3) Дубрава (2x500 m3), Бели Поток (2x500 m3) и Дражановац (2x500 m3).
Приоритет у изградњи канализационог система имају између осталих Младеновац, Сопот и Барајево са постројењем за пречишћавање отпадних вода (у даљем тексту: ППОВ) због локације на малим и угроженим водотоцима. У оквиру тих целина могу се повезивати канализациони системи за отпадне воде оближњих насеља.
Поред постојећих капацитета постројења за пречишћавање воде „Макиш I” и „Језеро” (2+1 m3/s), треба да се заврши и постројење за пречишћавање воде (у даљем тексту: ППВ) „Макиш II”, капацитета 2 m3/s као предуслов за снабдевање приградских насеља до Младеновца, чија је реализација у току. Вода из ППВ „Макиш” транспортоваће се у два правца. Један део воде упућује се према насељима у јужном делу града, ка резервоару „Жарково” и даље према магистралном систему Петлово брдо – Младеновац. 
	
Даљим проширењем београдског водовода (у даљем тексту: БВ) према југу, између осталих и Барајево и Рипањ, БВ постаје водовод регионалног карактера, у кога се касније може доводити вода и са већих даљина, повезивањем са другим регионалним системима и водоводима. 
	
Приоритетни објекти преносног система су цевовод Макиш – Младеновац (у реализацији деоница „Зучка капија” – тунел „Врчин” са пратећим објектима) и водоводни систем за снабдевање водом Пиносаве и Белог Потока.
У погледу уређења водотока према РПП – у мањи водотоци у зони насеља поред заштите од поплава имају важан задатак урбане регулације, међу којима се налази и Топчидерска река и др.
У области електричне енергије предвиђена је допуна капацитета неопходних црпних станица (у даљем тексту: ЦС) према табели бр. 2.
Табела 2: ЦС планиране за реконструкцију




Назив црпне станице

Постојећи

Планирани

Зона



Капацитет (l/s)

Резерва %

Капацитет (l/s)

Резерва %



ЦС Торлак

120

33

200

50

ЧЕТВРТА



ЦС Липовица

30

33

50

50

ПЕТА



ЦС Авала

15

56

20

100

ПЕТА



Нове црпне станице за пројектовани период ће се градити у оквиру реализације проширења изворишта, постројења за прераду воде и дистрибутивног система и то: у трећој зони ЦС „Јајинци” капацитета 235 l/s и резерви 100%, а у четвртој зони ЦС „Пиносава” капацитета 30 l/s и резерви 100%.
У систему снабдевања природним гасом као логичан наставак изградње магистралног гасовода гасоводног система представља и изградња новопланираних главних мерно-регулационих станица (у даљем тексту: ГМРС) на постојећим и планираним магистралним и разводним гасоводима АП Београда, међу којима се налази и новопланирана и ГМРС „Зуце”.
За планска решења и пропозиције оствариве до 2015. године, РПП-ом, предвиђено је следеће:
1) окончање започете израде пројекта под називом – путеви деспота Стефана Лазаревића, почев од Београдске тврђаве, преко Авале и Космаја и његових средњевековних манастира Павловац и Кастаљан. Елементи развојног пројекта „Путевима Деспота”, морали би бити садржани и у Просторном плану; 
	
2) целовито дефинисање туристичке понуде на осовини Фрушка Гора, Чортановци, Земун, Београд, Авала, Трешња, Липовачка шума, Космај, Губеревачке шуме, Младеновачка бања, Опленац;
3) валоризација подручја од Степиног Луга, Јајинаца, Авале, шума Горице и Сремчице, Липовачке и Губеревачких шума до Космаја у циљу заштите природних вредности и природних добара;
4) изградња обилазнице око Београда деоница од Ибарске магистрале до Бубањ потока;
5) у области дистрибуције електричне енергије планира се реконструкција постројења 35 kV на ТС 110/35 kV „Београд 18 (Раља)” и повећање инсталисане снаге и реконструкција 10 kV развода на ТС 110/10 kV „Београд 13 (Вождовац)”;
6) изградња постројења за пречишћавање воде „Макиш II”, резервоара „Врелине” и „Драженовац” за Барајево и околину и завршетак цевовода Макиш – Младеновац (деоница Зучка капија – Младеновац II фаза).
2.2.1. Уредба о утврђивању Просторног плана подручја инфраструктурног коридора аутопута Е – 75, деоница Београд – Ниш („Службени гласник РС”, бр. 69/03 и 121/14)
Уредба о утврђивању Просторног плана подручја инфраструктурног коридора аутопута Е-75, деоница Београд – Ниш има директан и непосредан утицај на планско подручје. Полазећи од карактеристика подручја посебне намене – заштићено природно добро, за потребе овог просторног плана интерпретирају се дугорочни циљеви заштите животне средине и предела, и то: валоризација утицаја инфраструктурног коридора на животну средину и на поједине делатности и структуре у зони коридора; решавање еколошких конфликата између постојећег аутопута и осталих изграђених инфраструктурних система и пратећих објеката са животном средином; дефинисање мера за заштиту и унапређење животне средине кроз еколошки одрживо планирање нових садржаја на аутопуту, посебно за спречавање или смањивање утицаја буке, загађивања вода, земљишта, ваздухa, прикупљања и одлагања чврстог отпада и заштите од удеса са опасним материјама; и обезбеђивање услова за еколошки одрживи друштвено – економски развој ширег подручја коридора, кроз рационално коришћење земљишта, енергије, вода и материјала и спровођење мера заштите животне средине.
Овим планом су дефинисане мере заштите од буке од аутопута, ваздухa, земљишта, вода, смањења негативних утицаја на живи свет, спречавање хемијских удеса. Негативни утицаји потичу од самог тела саобраћајнице, положаја саобраћајнице, положаја трасе и изградња насипа и усека, изградња насипа, пресецањем шума, пресецање влажних станишта, док су за осетљива подручја означени: (1) терени са високим нивоом подземне воде, влажна земљишта и стараче; (2) узане долине река и потока; (3) визуелно атрактивне локације и спомен подручја; (4) долине; (5) шуме, живице и шибља; (6) обале са трском, потоци, мочваре и влажне ливаде. 
	
Такође, овим планом су дефинисане мере заштите животне средине и предела, које се примењују у даљој разради одговарајућим урбанистичким плановима и актима укључујући и додатне мере заштите животне средине на функционалним и пратећим садржајима аутопута; мере за контролу стања животне средине у току експлоатације аутопута; мере за унапређење постојећег стања вегетације; мере за реализацију садње планиране вегетације са заштитном функцијом; мере естетског уређења инфраструктурног коридора; мере заштите дивљачи.
Коридор алтернативног путног правца пружаће се паралелно коридору аутопута са деоницама са леве и десне стране, чије ће се функционално повезивање остварити петљама и денивелисаним укрштањима, и то са десне стране – од Београда према Нишу, поклапа се са регионалним путем Р-200 који пролази поред Пиносаве, Авале, Трешње, Поповића и Ђуринаца, укључује на магистрални пут М-23 код Влашке и даље долази до Младеновца; од Младеновца се поклапа са регионалним путем Р-202, који се код Живковца (петља „Водањ” km 630+604) укључује на аутопут.
Планирана је сервисна саобраћајница на десној страни аутопута од денивелисаног прелаза регионалног пута Р-251 за Лештане km 592+000, са могућношћу уливања и изливања у оба смера аутопута, до петље Врчин km 604+212, у функцији растерећења притиска аутопута на уласку у град Београд од локалног и приградског саобраћаја (Врчина, Зуца, Белог Потока и других подавалских насеља) и везе аутопута са Авалом (рекреативно-излетничког и меморијалног комплекса).
Везе магистралног гасовода с конзумним подручјем оствариваће се: сервисним пунктовима – пумпама са компримованим природним гасом.
2.3. Остала развојна документација у изради
Развој туризма подручја Просторног плана, дат је у складу са циљевима, концепцијом и стратешким приоритетима одређеним Стратегијом развоја туризма Републике Србије („Службени гласник РС”, број 91/06), Стратегијом развоја града Београда („Службени гласник РС”, број 21/11) и другим стратешким документима. Извршена је анализа досадашњег развоја туризма, одређени су стратегијски правци развоја и дефинисани инструменти за реализацију зацртаних циљева како би се омогућила реафирмација туризма Београда.
Стратегијом развоја туризма града Београда до 2018. године (студија коју је реализовао Институт економских наука из Београда, за потребе града Београда, у даљем тексту: стратегија), Авала и Космај, су због свог положаја и особина представљене као засебан туристички производ. Авала је захваљујући свом положају најлепши видиковац са погледом на Дунав, Саву, питому Шумадију. На врху Авале је споменик Незнаном јунаку. Од Авале преко Раље води један од путева ка Космају и даље ка Тополи и Опленцу једном од најближих и најлепших туристичких одредишта. За даљу валоризацију наведеног простора потребна је знатно квалитетнија инфраструктура и други неопходни садржаји који производ чине комплетним.
Ова стратегија у домену туризма поставља као основни циљ реафирмацију туризма као значајне привредне и културне делатности која ће допринети развоју града Београда као значајне и атрактивне метрополе југоисточне Европе на Дунаву конкурентне осталим дунавским метрополама. То захтева систематску валоризацију свих расположивих потенцијала града, складно повезаних у потезе и целине конкурентне на европском тржишту. С тим у вези, стратегијом је представљено садашње стање развоја обликовања туристичког производа где Меморијални центар Јајинци, мотел „1000 ружа”, ресторан „Кумбара”, Меморијални комплекс Авала – споменик Незнаном јунаку, хотел „Авала”, Чарапићев Брест и Авалски торањ на Авали представљају део тзв. коридора Београдске дијагонале, односно производе који чине тржишно конкурентне комерцијалне целине, повезивањем туристичких ресурса и туристичких производа у једну целину.
Стратегијом су утврђене и значајне туристичке зоне где је издвојена Авала са долином Завојничке реке у оквиру еколошко-туристичке зоне и парк шума Степин Луг у оквиру парковско-рекреативне зоне. Као значајне туристичке зоне Београда намењене превасходно локалном, односно домаћем тржишту, наведене су и зоне приградских општина са богатом понудом културно-историјских споменика, институција културе, манифестација, природних атракција и могућности за бављење туризмом посебних интереса. У том смислу, у оквиру туристичке понуде градске општине Сопот, издвојени су планина Космај, Спортско рекреативан центар „Бабе”, шумски комплекс са ловиштем „Излетиште Трешња”, вештачко језеро, Манастир Тресије, Клеопатрина чесма, Рушевине манастира Кастаљан (село Неменикућа), Дрвени звоник, Споменик војводи Јанку Катићу, Доксат (конак кнеза Милоша), кућа породице Жујовић, десет ресторана и манифестације: Софест (филмски фестивал посвећен продуцентима), Дани Милована Видаковића, Сабор фрулаша итд. У оквиру туристичке понуде градске општине Младеновац, наведени потенцијали су Селтерс бања, Кораћичка кућа, планина Космај, Манастир Павловац итд.
Природно наслеђе није укључено у туристичку понуду града због лоше приступачности и недовољне или потпуне неуређености. Један од приоритета има и туристичко-рекреативно опремање природи блиских културних предела и повећање њихове приступачности одговарајућим видовима јавног градског превоза.
Приоритет би требало да има реконструкција и уређење очуваних целина традиционалних центара руралних насеља и њихово укључивање у туристичку понуду града међу којима се налазе и подавалска и друга села, са понудом домаћинског туризма и трпезе, пољопривредних активности и заната, обичаја, светковина и др.
Међу потенцијално туристички атрактивним акумулацијама, акумулација Бела река је у границама квалитета воде за купање и рекреацију, док је ван дозвољених граница на акумулацији Паригуз (општина Раковица).
Када је у питању заштита животне средине и њен утицај на смер развоја туризма у главном граду, онда је посебно је истакнута заштита природних добара Авала и Космај која су у надлежности Скупштине града Београда, где су наведена Решења о стављању под заштиту природног добра „Авала”, којом се детаљно уређује читав низ мера за заштиту овог добра и постављају услови за одрживи развој рекреативних и туристичких садржаја на том простору, а управљање, односно старање овим заштићеним природним добром поверава се Јавном предузећу „Србијашуме” – Шумско газдинство „Београд” – Шумска управа „Авала”. Такође је од значаја и сродно Решење о стављању под заштиту природног добра „Космај” сличног садржаја заштите од значаја за конкретну туристичку активност. 
	
Стратегијом је истакнут значај транзита, који иако није званично прихваћен као туристички производ може се третирати као мобилни сегмент међународног туристичког тржишта тражње, који за туристе у кретању према изабраној дестинацији може бити место за информисање о могућностима које нуде град Београд и Република Србија како би се следећи пут определио и за неку од понуђених дестинација града Београда и Републике Србије. У простору града Београда, оптималну локацију за транзитни туристички центар представља потез Завојничке реке поред аутопута Е-75 испод комплекса Авала са селима Бели Поток и Зуце на њеним падинама, где је предвиђено формирање Транзитно-туристичког центра „Авала”. Програмски садржај овог транзитно-туристичког центра прихваћен је од стране општине Вождовац и града Београда. У комплексу је осим презентације туристичких вредности града Београда предвиђена презентација укупне туристичке понуде Републике Србије као и репрезентативних и информативних објеката/пунктова држава ослоњених на овај коридор (Република Македонија, Република Грчка, Република Бугарска, Република Турска).
Стратегијом наведени су и остали туристички производи на територији града Београда, под којим се подразумевају они туристички производи за чији развој град Београд такође има услова, али немају кључни значај у међународној конкурентности града Београда, који ће се међутим упоредо развијати са кључним туристичким производима. Кључни туристички производи ће носити развој на међународном тржишту. Ову групу чине између осталих и здравствени туризам – Spa и Wellness, планине, језера и рурални туризам.
Здравствени туризам – Spa и Wellness као дефинисан производ на територији града налази се, између осталих, и у Младеновцу. У бањама је традиционално развијена spa функција – рехaбилитационо лечилишна, тако да у будућем развоју овог производа треба понуду проширити и на Wellness активности. Wellness понуда ће се развијати уз спортске центре са базенима и свуда где има термалне воде, између осталих у Зучком пољу у Завојничкој реци под Авалом. Конкурентност је незнатна у поређењу са кључним бањама у Републици Србији.
Међу планинама наведене су као ниске падине Авала 506 mnm и Космај 626 mnm, које сем излетничке функције немају значајне ресурсне могућности, али као еколошки пејзажни елементи обогаћују урбану и руралну слику територије града. Са аспекта конкурентности у функцији туристичког производа, према високим планинама којима располаже Република Србија су инфериорне.
Језера на територији града су углавном вештачке водоакумулације међу којима су, између осталих, издвојена и: Марковачко језеро, Ресничко језеро, Рипањско језеро и језеро Трешња. Већина ових језера су малих површина и употребљива су за риболов, купање и вожњу малим чамцима на весла. Налазе се у контакту са руралним зонама и могу бити допунски садржаји руралном туризму.
За рурални туризам издвојене су приградске зоне, у окружење урбаног ткива града, настале као новоизграђени комплекси у руралним просторима, или су то аутохтона села у којима се становништво још увек бави пољопривредом. У тим срединама могуће је покренути аутентичан рурални туризам са још увек сачуваним сећањем на гастрономске и друге домаће специјалитете. Подавалско-шумадијско-грочанска рурална зона једна је од могућих које су наведене стратегијом.
Овом стратегијом постављен је тзв. Програм „сутра” – 2014. године, где је поред осталих издвојен „градски одмор” који подразумева у потпуности уређену велику туристичку пешачку зону Београда са установљеним партнерством јавног, приватног и невладиног сектора и дефинисаним управљачким органом за овај производ, са већ позиционираним производом на међународном тржишту. У вези са овим делом производа „градски одмори” биће стављен у функцију, поред осталих, и велики транзитни туристички центар „Авала” на Еврокоридору X.
У оквиру планских решења и пропозиција издвојено је следеће:
1) у области туризма, спорта и рекреације:
– развој капацитета Младеновца повезивањем са рехaбилитационим центром „Селтерс” и са Кораћичком бањом у јединствен бањски комплекс;
– целовито дефинисање туристичке понуде на осовини Фрушка Гора – Чортановци – Земун – Авала – Трешња – Космај – Губеревачке шуме – Младеновачка бања – Опленац, са нагласком на споменике културе, објекте за спорт и рекреацију, елементе природног предела и пејсажа;
– развој еколошког туризма на потезу Сопот – Барајево и деловима градске општине Младеновац;
2) у области споменика културе:
– почетак реализације етно парка на Авали; 
– утврђивање за културно добро манастира Тресије;
3) у области природни предели, природно-просторне целине и биодиверзитет:
– одређивање површина под карактеристичним и најочуванијим аутономним екосистемима и пределима који као резерват заслужују посебан третман и заштиту – (Авале, Шупље стене и Трешње); и
– израда студије о погодности за издвајање планом предложеног Парка природе (од Степиног Луга, Јајинаца, Горице, преко Липовачке и Губеревачких шума до Сопота).
Стратегијом дат је и преглед најважнијих мера и активности које сачињавају целовит и садржајан акциони план (мере се не могу третирати изоловано и не могу се користити без увида у интегрални текст стратегије), и то:
– израда мастер планова развоја туризма за туристичко-урбане целине дефинисане стратегијом – Прва авенија Београда и транзитни туристички центар Авала на Еврокоридору X (Аутопут Е-75) – градска влада, 2009–2012; и
– израда мастер планова развоја туризма за Барајево, Сопот, Младеновац – градска влада и наведене општине, 2010–2013.
3. Скраћени приказ и оцена постојећег стања (потенцијали и ограничења, SWОТ анализа)
3.1. Заштита природе, предела и културних добара
3.1.1. Заштита природних добара
На основу документације Завода за заштиту природе Србије, као и увидом у централни регистар заштићених природних добара, на подручју Просторног плана заштићена су два подручја као предели изузетних одлика, укупне површине 4.003,63 ha (8,85% површине планског подручја), категорисана као значајна природна добра (III категорија), и то:
1) Предео изузетних одлика Авала – стављен под заштиту решењем Скупштине града Београда, Решење о стављању под заштиту природног добра „Авала”, на територији града Београда, односно градске општине Вождовац (на деловима катастарских општина (у даљем тексту: КО) Бели Поток, Рипањ, Зуце и Пиносава), укупне површине 489,13 ha; на заштићеном подручју установљени су режими заштите I, II и III степена, а поверено је на управљање Јавном предузећу „Србијашуме” – Шумско газдинство – ШГ „Београд”, Шумска управа – ШУ „Авала”. Подручје Авале стављено је под заштиту ради очувања и унапређења примарних предеоних вредности и пејзажних обележја, разноврсности облика и појава геонаслеђа, богатства животињског и биљног света и станишта, квалитета вода, земљишта и шума, неговања традиционалних и историјских вредности, као и стварања услова за одрживи развој рекреативних и туристичких садржаја и контролисане пољопривреде, односно планско уређење и коришћење простора.
2) Предео изузетних одлика Космај – стављен под заштиту решењем Скупштине града Београда, Решење о стављању под заштиту природног добра „Космај”, на територији града Београда, односно градских општина Младеновац (на деловима КО Амерић, Кораћица и Велика Иванча) и Сопот (на деловима КО Рогача и Неменикуће), укупне површине 3.514,50 ha; на заштићеном подручју установљени су режими заштите II и III степена, а поверено је на управљање Јавном предузећу „Србијашуме”, Београд. Подручје Космаја стављено је под заштиту ради очувања и унапређења живописних пејзажних обележја и примарних предеоних вредности, структуре и квалитета шума, разноврсности и богатства биљног и животињског света и станишта, квалитета вода, земљишта и ваздухa, добара културне баштине и њиховог амбијента, стварања услова за одрживи развој туризма, рекреације и пољопривреде, односно планско уређење и коришћења простора и изградњу објеката за те намене.
Према класификацији Међународне уније за заштиту природе IUCN, подручја Авале и Космаја сврстана су у V категорију – заштићени копнени/марински предели (Protected Landscapes/Seascapes), којима се управља са циљем заштите предела и рекреације, а очување јединства традиционалних међудејстава природе и човека од значаја је за заштиту, одржавање и развој оваквих подручја.
Поред статуса заштићеног природног добра на националном нивоу, Авала и Космај представљају:
1) еколошки значајна подручја еколошке мреже Републике Србије, утврђена Уредбом о еколошкој мрежи; 
	
2) одабрана подручја за дневне лептире у Србији (PBA – Prime Butterfly Areas in Serbia), од укупно 40 подручја у Републици Србији проглашених за заштиту дневних лептира – предео изузетних одлика (у даљем тексту: ПИО) „Космај” (17 – дефинисани код PBA подручја) и ПИО „Авала” (један – дефинисан код PBA подручја); и
3) емералд подручја2 – ПИО „Космај” (дефинисани код RS0000059) и ПИО „Авала” (дефинисани код RS0000058).
Евидентирана природна добра на подручју Просторног плана, су3:
Споменици природе геолошког карактера
1) Шупља стена – стари рудник цинабарита под Авалом изнад друма Београд – Раља (КО Рипањ);
2) Серпентинити на ушћу Бубањ потока у Завојничку реку (КО Кумодраж);
3) Седименти бадена (средњи миоцен) у Раковичком потоку у подножју брда Торлак (КО Кумодраж);
4) Црвени брег – стари рудник олова и цинка (КО Рипањ);
5) Долина потока Конопљиште (испод цркве у Белом Потоку) – профил класичног развића доњег понта у Републици Србији (КО Бели Поток);
6) Ушће Бањичког и Топличког потока (КО Стојник);
7) Космајски Губеравац (КО Губеревац);
8) Слојеви са аптихусима код железничке станице „Бела Река” (КО Рипањ);
Термална/Минерална/Термоминерална вода
1) Термална вода у Ђуринцима (КО Ђуринци);
2) Хидрографски чвор – Парцански вис (КО Парцани);
Бање
1) Кораћичка бања (КО Кораћица).
Поред наведених, треба имати у виду и евидентирана природна добра ван обухвата Просторног плана, као што су: 
	
1) долина потока Карагача (профил стратотипа горег панона), за која ЗЗЗПС почиње истраживања (у категорији Споменик природе геолошког карактера, КО Врчин); 
	
2) Марковачко језеро (иако није у оквиру предложених граница Просторног плана треба имати у виду с обзиром на то да се налази у непосредној близини, КО Марковац); и 
	
3) Селтерс бања (налази се уз границу планског подручја), која ће према РПП АП Београда, заједно са Кораћицом чинити јединствен бањски комплекс (КО Младеновац варош).
–––––––––––
2 Емералд подручја представљају просторне целине које су од посебног националног и међународног значаја са аспекта очувања и заштите угрожених дивљих биљних и животињских врста и одређених станишних типова. Основа за њихово издвајање је Конвенција о очувању дивљег биљног и животињског света и природних станишта Европе, тзв. Бернска конвенција („Службени гласник РС – Међународни уговори”, број 102/07).
3 Решење о условима заштите природе, ЗЗЗПС, Београд (03 бр. 019-1707/2 од 15. септембра 2011. године)
 
3.1.2. Типови карактера предела
Специфичности природних карактеристика предметног подручја чине природни оквир предела, чији карактер је резултат деловања и интеракције природних и/или људских фактора. Доношењем Закона о потврђивању Европске конвенције о пределу предео је признат као битна компонента људског окружења, као израз разноврсности заједничког природног и културног наслеђа, и темељ њиховог идентитета. 
	
У претходном периоду, извршена је идентификација предела на АП Београда4, при чему се на предметном подручју издвајају следећи типови карактера предела:
1) брдско и брдско-планинско подручје северне Шумадије;
2) побрђе и заравни у непосредном сливу Дунава и у сливовима река Раља и Луг;
3) неогено и брдско побрђе у сливу Колубаре;
4) побрђе и заравни у непосредном сливу Саве.
1) Брдско и брдско-планинско подручје северне Шумадије
Брдско и брдско-планинско подручје северне Шумадије као тип карактера предела обухвата централни потез брдско-планинског подручја Шумадијe, односно потез Стражевица – Авала – Рипањ – Подвис – Бабе, затим зону Космаја и брдско- планински терен у зони Стубичког Виса и падина Вагана, на укупној површини од око 36.000 ha. На предметном подручју заузима површину од око 18.500 ha, односно преко 40% планског подручја. У оквиру овог типа карактера предела, а у границама предметног плана, издвајају се посебна подручја: Степин Луг, Авала, Парцански вис, Губеревачке шуме и Космај са Кошутицом.
Цео простор карактерише рељеф са значајним разликама у надморским висинама, од ниских алувијално – пролувијалних заравни, преко побрђа и брдских терена (120-320 mnv), брдских терена (320–500 mnv) до планинских терена преко 500 mnv. Централни део терена, на потезу Стражевица – Авала – Рипањ – Подвис – Бабе, представља брдско и брдско-планинско подручје северне Шумадије, следи зона Космаја.
Резултати бројних и дугогодишњих геолошких истраживања показују да у геолошкој грађи овог простора и његове околине учествују магматске, седиментне и метаморфне стене. Геолошку подлогу на потезу Стражевица – Авала – Рипањ – Подвис – Бабе, чине везане кластичне и карбонатне стене (пешчари, лапорци, глинци и кречњаци). Кречњаци преовлађују у зони Стражевице где је терен деградиран услед експлоатације камена. У зони Бубањ потока и Шупље стене има појава серпентинита који даје карактеристичне облике рељефа. Зону Космаја изграђују кастичне и карбонатне стене кредне старости са пробојем серпентинита у источном и југоисточном делу.
Централни део подручја чини вододелница, односно хидрографски чвор северне Шумадије на Парцанском вису, који раздваја сливове Дунава, Саве и Колубаре. На Парцанском вису извиру 
	
Топчидерска река, Луг и Раља. У Колубарски слив отичу Стојничка река и Прутен. На Космају је велики број извора од којих је највећи број каптиран. Са јужне и западне стране Авале потоке Сољак, Дубоки, Степашиновачки, Смрдан, Рипа, Драгуљица и др., прикупља Топчидерска река.
У подавалском терену формиране су мале акумулације и то: Паригуз, Бела река и Дубоки поток. Подземне воде у овој зони су углавном сиромашне са изворима мале до средње издашности у зони Раље, на падинама Авале и у долини Топчидерске реке. 
	
Зона Космаја окружена је плитким речним и поточним долинама са сталним и повременим токовима. Подземне воде егзистирају у виду различитих типова издани у кречњацима који се празне преко бројних извора: Змајевац, Кораћица, Оровац, Врело, Ђаконовац и др. У југоисточном подножју Космаја, у Кораћици, постоји појава минералне воде где је формирана и Кораћичка бања.
Шума Степин Луг заузима површину од 492 ha, припадају газдинској јединици „Степин Луг”, којом газдује Јавно предузеће „Србијашуме”. 
	
У оквиру ове газдинске јединице установљено је 13 шумских заједница, од хигрофилних шума врбе и лужњака-пољског јасена, преко мезофилних шума граба и китњака (Querco – Carpinetum), брдске букове шуме (Fagetum submontanum), до мезоксеротермних и ксеротермних шума сладуна – цера (Quercetum frainetto-cerris) и граба (Carpino-Quercetum frainetto-cerris) и црног јасена (Orno-Quercetum frainetto-cerris). Развијена спратност, и то дрвеће доминантних и пратећих врста, жбуња и зељасте биљке, обезбеђује богат флористички састав.
У оквиру овог комплекса налази се антропогено подигнута шума „Баба велка”. Она је реализовани део плановима предвиђених заштитних и излетничких шума у ванградском подручју Београда. Пројектанти „Степиног Луга” су успели да, водећи рачуна о рељефу, земљишту, експозицији, макро и микро-климатским условима, композиционо ускладе разноврсну дендрофлору, стварајући мозаично распоређене групе различитих облика и величина, које су временом формирале „природан” пејзаж, који одликује велики број врста различитих карактеристика и богатство колорита. Тако је формирана парк-шума са израженим естетско-пејзажним вредностима и основном наменом: заштита – одмор – рекреација.
Сама шума је ненастањена. Неколико насеља развијено је на ивицама шума: Бела Река, Гунцати и Барајево на југозападу и Рипањ на североистоку. Подручје је и популарно викенд подручје Београђана са уређеним спортским објектима и ловним подручјем.
Вегетација и флора Авале резултат су деловања рецентних биотичких и абиотичких фактора, и историјских промена и развоја на овом простору. Авала је изузетно богата вегетацијским и флористичким елементима. 
	
Шуме Авале сачуване су захваљујући наредби кнеза Милоша Обреновића из 1859. године. Шума и шумско земљиште на површини од 854 ha припадају газдинској јединици „Авала”, којом газдује Јавно предузеће „Србијашуме”. Простире се на северном делу шумадијске греде обухватајући масив виса Авале и његово подножје. Вис Авала и основни гребен представљају вододелницу Савског и Дунавског слива. Вегетација ове газдинске јединице представљена је у оквиру висинског региона станишта храста и букве, следећим заједницама: шуме сладуна и цера са костриком (Quercetum farneto – cerris – subass aculeatetosum Jov.), шуме китњака и граба (Querceto carpinetum serbicum – subass aculeatetosum Jov.), шуме китњака са црним јасеном (Quercetum montanum serbicum – subss arnetosum Jov.), шуме медунца и црног јасена (ass Quercus – pubescens Fraxinus ornus Gaj.), шуме храста китњака (Quercetum montanum) и шуме брдске букве са липом (Fagetum montanum subass tilietosum Jov.).
Шуме Авале су од веома великог значаја за обезбеђење многобројних функција као заштитних, рекреативних и других специфичних. Шума купа Авале у овој газдинској јединици има меморијални, туристички, излетнички и рекреативни карактер, па као таква има и посебан третман. Споменици, угоститељски објекти, планински домови и др, усмерили су ову шуму ка шуми посебне намене те се са њом мора тако и газдовати.
На Авали су заступљене фитоценозе са око 597 биљних врста, што је готово 1/6 врста у односу на флору Републике Србије, од којих је велики број заштићен као природне реткости. Велики број лековитих врста су под контролом коришћења и промета (Уредба о стављању под контролу коришћења и промета дивље флоре и фауне „Службени гласник РС”, бр. 31/05, 45/05 – исправка, 22/07, 38/08, 9/10 и 69/11). 
	
Фауна Авале припада групацији предела субмедитеранско-балканских претежно листопадних шума. 
	
У храстовим, предпланинским и буковим и другим шумама редовно се виђа 67 врста птица, од којих je већина заштићена Правилником о проглашењу и заштити строго заштићених и заштићених дивљих врста биљака, животиња и гљива („Службени гласник РС”, бр. 5/10 и 47/11).
Простор Авале још у давна времена се користио за експлоатисање рудних богатстава, поготово олова и живе, као и за снабдевање становништва огревним дрветом, када и започиње сеча авалских шума. О великом стратешком значају Авале говоре подаци из римског периода, о чему сведоче и две плоче са латинским натписима из III–IV века. За време римског периода рударска активност била је присутна на и у околини Авале. На овом простору копана је и топљена руда олова, цинка и нарочито сребра.
Губеревачке шуме простиру се на површини од 1.573 ha, припада Газдинској јединици (у даљем тексту: ГЈ) „Губеревачке шуме” којима газдује Јавно предузеће „Србијашуме”. Према вертикалном распрострањењу шумска вегетација Губеревачких шума припада појасу храстових шума. Издвојене групе еколошких јединица су: Quercetum frainetto-cerris tipicum на смеђим лесивираним земљиштима и Fagetum meosiacae submontanum на киселим смеђим и другим земљиштима. Састоје се из више посебних шумских комплекса и целина. Највећи и најзначајнији комплекси шума су „Губеревци”, „Мекоте”, „Врановац”, „Морак”, „Дућински гај”, „Зорољин”, „Кленовац”, „Вутара” и „Бучје”. Парцански вис је шумско земљиште и већим делом је под шумом. 
	
Овај шумски предео има бројне предиспозиције да постане мултифункционални излетничко-рекреациони и здравствени центар због специфичности мезоклимата, па и ловно-туристички предео, пошто се и данас у овим шумама налазе капитални примерци срнеће дивљачи и дивљих свиња.
Фитогеографски положај Космаја у региону сучељавања два флористичка подрегиона у Србији – средњеевропско-балканско-илирског и панонско-влашког (Стевановић, 1999), специфичан геолошки састав терена, надморска висина до 630 m, као и историјски развој флоре и вегетације целокупног Балкана, битно су утицали на флористички и вегетацијски диверзитет овог подручја. Мала надморска висина утицала је да потенцијална шумска вегетација у вишим деловима Космаја буде листопадна (храстова и букова зона), док се у побрђу целокупног масива јављају зељасти типови вегетације представљени брдским ливадама и пашњацима. На Космају потенцијалну шумску вегетацију чине три вертикална вегетацијска појаса; на нижим надморским висинама (250–400 m) развија се појас сладуново – церове шуме Quercetum frainetto-cerris Rudski, а изнад 400 m монтана китњаково-грабова шума Querco – Carpinetum serbicum Rudski. На врховима Великог и Малог Космаја (500–626 m) јавља се букова шума Fagetum montanum B. Jov, која се у неким деловима (Суви До) спушта до испод 300 mnv. Шуме на самој планини заузимају 660 ha у оквиру Газдинске јединице „Космај” којима газдује Јавно предузеће „Србијашуме”. Шуме у приватном поседу представљене су претежно мањим храстовим гајевима и забранима, уским појасевима хидрофилног дрвећа дуж речица и потока и изданачко – шикарастим формацијама различитог дрвећа и жбуња на стрмим долинским странама јаруга. У нижим деловима масива Космаја и у подножју присутни су зељасти типови вегетације окарактерисани ксеромезофилним пашњацима и ксерофилним брдским ливадама, а који су најбоље развијени на подручју Кошутице.
Од укупно 557 биљних врста и подврста колико је познато у флори Космаја, 25 таксона се може подвести под неку категорију угрожености за ово подручје. Локално (за подручје Космаја) је угрожена 21 врста, регионално (на нивоу Србије) три врсте, а глобално је угрожена само једна врста. 
	
У току студијских истраживања Завода за заштиту природе Србије, на Кошутици је констатовано око 150 нових биљних врста, које према доступним литературним подацима до сада нису забележене на овом подручју.
Потенцијалну фауну сисара Космаја чини укупно 51 врста, сврстаних у шест таксономских категорија нивоа реда. Укупан утврђени фонд фауне птица Космаја износи 96 врста птица. Од укупног броја до сада забележених врста, у гнездарице се сврстава 66 врста. Разноврсност фауне птица Космаја се може окарактерисати као задовољавајућа у односу на околне пределе у средњој Србији. При томе треба посебно имати у виду да је стварно (реално) богатство фауне птица Космаја знатно веће и креће се око 150 врста. Овај регион врло вероватно у свом саставу има још доста врста птица из група са миграторним статусом пролазница, луталица, зимовалица, али и гнездарица, а које се тренутно не налазе на фаунистичком списку, што је готово у потпуности условљено недовољним истраживањима у свим сезонским аспектима. Од укупно 44 врсте водоземаца и гмизаваца које насељавају подручје Србије (Џукић, 1995), 13 врста водоземаца и 11 врста гмизаваца (укупно 24 врсте) насељава планину Космај: теренским истраживањима је регистровано осам, а из литературе је познато 16 врста.
Подгорину Космаја чини питоми културни предео, у коме ратарске површине преовлађују над ливадама, воћњацима и шумама. Планина је окружена старим, ниско положеним сеоским насељима (Рогача, Неменикуће, Амерић, Кораћица и Велика Иванча) која су се пре две-три деценије почела ширити, претежно линеарно, дуж путева, уз значајну изградњу викенд насеља.
2) Побрђе и заравни у непосредном сливу Дунава и у сливовима река Раља и Луг
Побрђе и заравни у непосредном сливу Дунава и у сливовима река Раља и Луг, као тип карактера предела, обухвата источни део ниске Шумадије што на предметном подручју представљају сливна подручја река Раље и Луг, ослањајући се, са западне стране, на брдско и брдско – планинско подручје северне Шумадије. Од укупно 68.500 ha површине, на предметном подручју овај тип предела заузима од око 18.100 ha, односно око 40% планског подручја. У оквиру овог типа карактера предела, а у границама предметног плана, издвајају се посебна подручја: Трешња и долина реке Велики Луг на подручју Младеновца.
Предео обухвата источни део ниске Шумадије који сe са западне стране ослања на брдско и брдско – планинско подручје северне Шумадије. Такође обухвата и извориште и горњи део слива Завојничке реке, као и сливна подручја река Раље и Луг. 
	
Сливно подручје реке Раље је у неогеном побрђу и брдском терену (коте терена 200–300 m), док терен у сливу реке Луг представља неогено побрђе, које у доњем делу прелази у алувијалну и терасну зараван, а у горњем делу у брдско подручје (коте терена 150–270 m).
Северни део овог типа карактера предела изграђен је претежно од пескова и глина са прослојцима слабо везаних кластита као и од неогених кречњака, у дубљим деловима терена. На површинама су наслаге лесоидних и елувијално-делувијалних седимената. У долини Завојничке реке наталожен је алувијално-пролувијални нанос претежно водозасићен, а токови су повремено бујичног карактера. 
	
Сливно подручје реке Раље је изграђено од пескова, глина и спрудних кречњака.
У сливу реке Луг, неогени седименти у доњем делу прелазе у алувијалне и терасне наслаге.
У слив Велике Мораве воде одводе река Велики Луг и Раља. Река Велики Луг, заједно са својом притоком Милатовицом дренира јужни и југоисточни део подручја. Ова река има извориште на 275 mnv, дужине је 39,8 km и површином слива 122 km². Најнижи водостаји и најмањи протицаји су у периоду јул–октобар, са минимумом у августу, а највиши у периоду фебруар–април, са максимумом у фебруару. Притоке Луга представљају у средњим и доњим деловима свога тока периодске водотоке, односно пресушују скоро сваке године. Такође, и сам Луг пресушује код Младеновца у току дужег летњег периода без падавина, а ово пресушивање траје 20–40 дана. У зони Младеновца корито реке Луг је каналисано. Алувијална раван је повремено плављена подземним водама. Северно од Младеновца падине су деформисане клижењем. Издан је утврђена у песковима, на различитим дубинама и под притиском, чије се воде користе за водоснабдевање Младеновца. 
	
Река Раља настаје под Парцанским висом на 320 mnv. Читавом дужином тече смером запад–исток и има укупни пад од само 140 m до ушћа у Језаву. Река Раља је брдско-равничарског типа са бочним притокама сталног или повременог протока воде. У дну долине Раље наталожен је нанос који је исушен након регулације корита.
Издан је под притиском и утврђена је на различитим дубинама у неогеним песковима. Изданске воде из неогених кречњака истичу у виду извора средње издашности (горњи слив Раље).
Од површинских токова који се уливају директно у реку Дунав најзначајнија је Завојничка река, која протиче источним подножјем Авале, дренира њене источне падине, где су своја корита усекли потоци: Конопљиште, Врановац, Глеђевац, Карагач и Бубањ поток. 
	
У долини Завојничке реке набушена је термоминерална вода.
Шумски комплекс Трешња чине природне мешовите састојине сладуна и цера, мешовите састојине багрема, јавора, чисте састојине лужњака, мешовите састојине лужњака, као и чисте и мешовите састојине четинара (црног бора, кедра, дуглазије). Газдинском јединицом „Трешња”, на површини од око 200 ha, газдује Јавно предузеће „Србијашуме”, у складу са шумском основом, којом су издвојене две тзв. наменске целине – чиме су дефинисане функције шуме, и то:
– ловно-узгојни центар крупне дивљачи (наменска целина 16), са површином ловишта од 117,23 ha ограђеном двоструком жичаном оградом. У ограђеном простору налази се ловачка кућа са окућницом и пратећим објектима. Ловиште је претежно намењено комерцијалном лову природне дивљачи и у тај простор се улази само уз дозволу ловочувара, односно Шумског газдинства „Београд”;
– рекреативно-туристички центар и то је слободни излетнички простор за боравак и рекреационе активности посетилаца (наменска целина 73). 
	
У претходним просторним плановима Трешња је планирана као подручје важно за излетнички туризам града Београда. Због тога је формирано вештачко језеро и ловни резерват површине од око 120 ha. Данас је велики део овог простора изложен стихијској изградњи викенд објеката. Поновна валоризација шумског комплекса Трешња као излетничко-рекреационог центра у многоме зависи да ли ће се уклонити бесправно подигнути викенд објекти који се налазе уз државну шуму овог комплекса и онемогућити изливање фекалних вода из септичких јама и пољских клозета у поток, који снабдева водом постојеће језеро. Поред тога, рестаурацијом постојећег угоститељског хотелског објекта поред језера, интензивираном негом лишћарских и четинарских састојина са редукцијом жбунастог спрата и просецањем штетних и трим стаза кроз шумски масив, шумски комплекс „Трешња” би поново постао изванредно привлачна дневно излетничко-рекреациона дестинација, место уживања и психофизичке релаксације грађана Београда.
Плитке речне долине и котлине, простране заталасане површи чине карактеристичну слику овог типа карактера предела. Од шума у овом типу предела остале су само оазе које су боље сачуване на узвишењима (шума сладуна и цера, брдске букве), као и остаци шума врбе и тополе са појединачним стаблима храста лужњака у долинама река. Од травне вегетације заступљена је вегетација долинских и брдских ливада.
Дуж речних токова делимично је очувана приобална вегетација појединачним гајевима и усамљеним стаблима. Поред богатства речних токова нове водене површине вештачких језера знатно доприносе разноврсности слике предела.
У долини реке Велики Луг шуме су давно искрчене, а подручје је претворено у плодне њиве и оранице. Од дрвенастих врста најзаступљенији је црни јасен. Речна долина је прошарана гајевима јасена, док у побрђу преовлађује цер и храст граница. Доста су чести граб, дрен и топола.
3) Неогено и брдско побрђе у сливу Колубаре
Део западног и југозападног дела предметног подручја карактерише тип предела Неогено и брдско побрђе у сливу Колубаре, обухватајући долину Губеревачке и Стојничке реке, ослањајући се са југозападне стране на предео Брдско и брдско-планинско подручје северне Шумадије. Од укупно 45.000 ha, на предметном подручју заузима површину од око 6.400 ha, што представља око 16% планског подручја. Неогено и брдско побрђе у сливу Колубаре карактерише се уситњеним пољима, пре свега њивама мање правилних облика са знатним учешћем живица. Оваква шема, заједно са остацима шума у јаругама и плитким долинама река са делимично очуваном приобалном вегетацијом, на благим падинама које гравитирају ка равној долини реке Колубаре даје карактеристичну слику северне Шумадије. Са друге стране, велика подручја под површинском експлоатацијом пружају утисак крајње беживотних, деградираних подручја.
Овај предеo обухвата долине Турије и Бељанице са Барајевском и Губеревачком реком. Налази се у северозападном делу ниске Шумадије. Неогено побрђе и брдско подручје у сливу реке Колубаре је углавном брежуљкастог рељефа (коте терена 170–270 m), испресецан речним долинама мањих река.
Терен је изграђен од неогених лапора и лапоровитих глина, пескова и угљева. У зони Лисовића, Губеревца и Стојника терен је изграђен од неогених кречњака где је изражен мерокарст, са површинским карстним облицима (вртачама и увалама). 
	
Сливу Колубаре отиче југозападни део предметне територије, а најзначајнији водотоци су Турија и Стојничка река. Хидролошки режим водотока у сливу Колубаре се карактерише тиме да је Турија периодски водоток, док Стојничка река и Прутен изузетно ретко пресушују. За водни биланс подручја карактеристично је да око 84% падавина испари, док свега 16% отекне преко површинског (11%) и подземног отицаја (5%). Релативно ниска вредност отицаја условљена је малим висинским разликама слива и високим учешћем површина са благим нагибима терена, као и доминацијом такве геолошке подлоге у коју се падавине и површинске воде лако упијају, а затим испаравају преко вегетације.
Издан је под притиском и утврђена је у понтским песковима у подини угља (зона Колубаре). Од мањих речних токова, који гравитирају према реци Колубари значајни су: Бељаница са Барајевском и Губеревачком реком и Турија. Ови водотоци су кишно-снежног типа и променљивог су протока са повременим утицајем бујица на рељеф дна њихових долина. У доњим деловима тока речна корита су углавном каналисана.
У овом типу предела налазе се бројни извори минералних и термалних вода.
На предметном подручју вегетацију чине остаци шума који су се првенствено задржали у долинама река, и појединим већим блоковима. У остацима шума задржали су се цер, граница, буква и граб. Од жбунастих врста најчешћи су: дрен, трњина и глог. Уз водене токове јављају се ливадске и пашњачке површине, на којима се гаји и крмно биље. 
	
На подручјима површинских копова делом су подигнути шумски комплекси, а са завршетком рударских радова, стварањем нових водених површина и шума ренатурализацијом и рекултивацијом земљишта, може се очекивати и повратак фауне. Рекултивацијом, која је на деловима затворених копова укључила уношење аутохтоне вегетације и антропогено заснованих култура, делимично је враћена мозаичност предеоних структура. Присуство језера, најуочљивијих и најатрактивнијих елемената насталих у процесу експлоатације доприноси визуелном и функционалном обогаћивању овог типа предела.
Губеревац, Јасенак, Вранић, Мељак, Гунцати, Лисовић и Рудовци су само нека од бројних насеља. Лоцирана су првенствено уз саобраћајнице и данас су скоро потпуно међусобно повезана.
4) Побрђе и заравни у непосредном сливу Саве
На свега 4% територије предметног подручја простире се тип предела окарактерисан као Побрђе и заравни у непосредном сливу Саве који углавном захвата терен у непосредном сливу Саве (десна долинска страна) и токове река (укупно 22.000 ha), на предметном подручју, на свега 2.000 ha или 4% територије, захвата део градског подручја Београда. У оквиру овог типа карактера предела, а у границама предметног плана, издваја се посебно подручје – долина Топчидерске реке.
Терен у непосредном сливу Саве (десна долинска страна), захвата део подручја Београда и доње токове Топчидерске реке. Терен представља побрђе и брдско подручје (коте терена 100–250 m).
Изразиту морфолошку целину у овом пределу представља долина Топчидерске реке. Данашњи рељеф у сливу Топчидерске реке је изграђен флувијално денудационим процесима са изразитим епигенетским обележјем слива и долине Топчидерске реке. Слив и долина Топчидерске реке разбијају јединствену шумадијску греду од Парцанског виса на источни и западни огранак. Што се тиче морфолошког склопа слива и долине, они показују изразито композитни карактер.
Терен је изграђен од неогених лапора и лапоровитих глина и кречњака, док су у долини Топчидерске реке заступљени кредни кластични и кластично-карбонатни седименти, прекривене алувијалним и пролувијалним наносом. На високим површинама су лесоидне и елувијално – делувијалне наслаге.
Топчидерска река настаје у близини Парцанског виса из неколико слабих извора који леже на висини од око 300 m. Дугачка је 26,7 km, са преко 40 притока и површином слива од 150 km². Речни режим Топчидерске реке је близак плувијалном режиму, континенталне варијанте са највишим водостајима у фебруару и марту, априлу и новембру, а најнижим у септембру и августу. Овакав режим је и очекиван, јер се ради о сливу који је утиснут у побрђе и брежуљкасти терен Шумадије. Корито Топчидерске реке је у неким деловима тока регулисано, а скоро у потпуности у своме току од Раковице до ушћа у реку Саву. Проблем плављења и изливања у приобалном појасу Топчидерске реке је и данас актуелан. 
	
Подземне воде су утврђене у неогеним кречњацима са нивоом издани испод коте 73 m. Истражним бушењем у долини Кумодрашког потока утврђена је појава термоминералне воде која је каптирана за индустријске потребе.
На предметном подручју, а у оквиру овог типа предела, егзистира шума непосредно око Спомен парка Јајинци. Сам Спомен парк се може, условно поделити у три целине: Централни део Спомен парка (простор са спомеником, прилазна стаза, жртвеник и масовне гробнице у виду розариума), густа шума опремљена стазама за шетњу и рекреацију која окружује централни део парка и подручје ливада и њива које представљају заштитну зону комплекса. Шуму чине вештачки подигнуте састојине лужњака (Quercus robur), цера (Quercus cerris), сладуна (Quercus frainetto), јавора (Acer sp.), липе (Tilia sp.) и осталих лишћара. Шума припада газдинској јединици „Јајинци”, којом, на површини од око 82 ha газдује Радна јединица „Шуме” – Јавно комунално предузеће „Зеленило – Београд”.
Већи шумски комплекси, остаци некадашњих шума, јављају се у удолинама и јаругама, као и на теренима који су неповољни за пољопривреду. Учешће живица и пољског дрвећа је релативно мало што потврђује чињеницу да је диверзитет у опадању.
Шуме у сливу Топчидерске реке су највећим делом изданачког порекла и то претежно друге генерације, а мањи део чине вештачки подигнуте састојине храста лужњака и осталих лишћарских и четинарских врста. Шумско земљиште је претежно средње дубоко (40–80 cm), еутрично смеђе или гајњача и слабо скелетно. Присутан је повољан процес хумификације. Шуме слива Топчидерске реке карактерише средње густа приземна флора и средње густ кров.
На подручју Просторног плана, поред затвореног ловишта „Трешња” које је у надлежности Јавног предузећа „Србијашуме”, налазе се и отворена ловишта у ингеренцији Ловачких удружења (ЛУ) и Ловачког савеза Србије, и то:
– ловиште „Барајевска река”, ЛУ „Мића Поповић”, граница ловишта је градска општина (у даљем тексту: ГО) Барајево, Површина ловишта 21.312 ha. Стално гајење врсте дивљачи у ловишту „Барајевска река” су срна, дивља свиња (повремено), зец, фазан и пољска јаребица. Ловиште има следеће ловне објекте: 35 стабилних чека, 11 чека на дрвету, 68 хранилишта за срне, 68 солишта, 18 појилишта, 80 хранилишта за фазане и пољске јаребице и три прихватилишта за фазанчиће укупне површине 3,1 ha. Удружење поседује ловачки дом корисне површине 162 m2, ловачку кућу 40 m2 и 5 ha земље. Стручна служба удружења има управника ловишта и ловочувара, којима помаже 30 ловочувара волонтера. Ловни туризам је развијен, нарочито пролећни лов срндаћа;
– ловиште „Авала”, ЛУ „Рипањ”, граница ловишта је КО Рипањ, површина ловишта 14.849 ha. Стално гајене врсте дивљачи у ловишту „Авала” су срна, зец, фазан и пољска јаребица. Ловиште има у функцији следеће ловне објекте: 50 стабилних чека, десет чека на дрвету, 60 хранилишта за срне, 40 солишта, 120 хранилишта за фазане и пољске јаребице и осам прихватилишта за фазанчиће. Стручна служба има управника ловишта – стручно лице и ловочувара, којима помаже десет ловочувара волонтера у ловачким секцијама. Ловни туризам није развијен;
– ловиште „Космај”, ЛУ „Космај”, граница ловишта је ГО Сопот, површина ловишта 26.962 ha;
– стално гајење врсте дивљачи у ловишту су срна, дивља свиња, зец, фазан и пољска јаребица. Ловиште у функцији има следеће ловне објекте: 26 стабилних чека, 110 чека на дрвету, 80 хранилишта за срне, 130 хранилишта за фазане и пољске јаребице, 112 солишта, 150 појилишта и десет прихватилишта за фазанчиће површине 0,8 ha. Удружење поседује два ловачка дома корисне површине 145 m2, ловачку кућу површине 80 m2 и 3,5 ари земље. Стручна служба има управника ловишта – стручно лице и ловочувара, којима помажу 24 ловочувара волонтера у ловачким секцијама;
– ловиште „Варовнице”, ЛУ „Варовница”, граница ловишта је ГО Младеновац, површина ловишта 33.844 ha. Стално гајене врсте дивљачи у ловишту „Варовнице” су срна, дивља свиња, зец, фазан и пољска јаребица. Ловиште има у функцији следеће ловне објекте: 42 стабилне чеке, 27 чека на дрвету, осам хранилишта за крупну дивљач, 88 хранилишта за фазане и јаребице, 15 солишта, девет појилишта и 14 прихватилишта за фазанчиће. Удружење поседује ловачки дом корисне површине 100 m2, 1 ha земље и ловачке куће „Пландиште” и „Језерац” корисне површине 411,75 m2 и 60 m2. Стручна служба има управника ловишта и два ловочувара, којима помаже 40 ловочувара волонтера у секцијама. Ловни туризам је у развоју, нарочито летњи лов препелице и грлице и јесењи лов фазана и пољске јаребице;
– ловиште „Топчидерска река”, ЛУ „Кошутњак”, граница ловишта је ГО Чукарица, површина ловишта 18.380 ha, непосредно уз предметну границу. Стално гајене врсте дивљачи у ловишту „Топчидерска река” су срна, зец, фазан и пољска јаребица. Ловиште у функцији има следеће ловне објекте: 15 стабилних чека, 20 чека на дрвету, 20 хранилишта за срнећу дивљач, 70 хранилишта за фазане и пољске јаребице, 30 солишта и пет прихватилишта за фазанчиће површине 1,25 ha. Удружење поседује ловачки дом корисне површине 80 m2 и ловачку кућу површине 120 m2. Стручна служба има управника ловишта – стручно лице и ловочувара. Ловни туризам није развијен.
–––––––––––
4 Студија Просторне основе за заштиту предела очуваних природно-историјских вредности на територији града Београда у складу са Eвропском конвенцијом о пределима (2007), аутори Цвејић, Ј, Васиљевић, Н, Тутнџић, А, Шумарски факултет Универзитета у Београду.
 
3.1.3. Заштита културних добара
Плански обухват подручја посебне намене предела изузетних одлика Авала и Космај, са аспекта заштите културног наслеђа има сложену просторну структуру, почев од његове вредности и разноврсности па све до територијалног позиционирања сваког појединачног културног добра, добра под претходном заштитом или објекта од амбијенталног значаја (објеката у контексту развоја туризма). 
	
Ово је простор који има споменички предзнак од Спомен парка Јајинци, преко Кумодража и Авале са бројним споменичким обележјима до споменика Незнаном јунаку који је културно добро од изузетног значаја за Републику Србију. Даље, преко села Рипањ и подручја градске општине Сопот налази се низ дисперзно распршених објеката културног наслеђа до подручја Космаја са богатим споменичким фондом и снажним туристичким потенцијалом.
Један од кључних момената за вођење планске политике, дефинисања врсте плана, одређивање границе плана и политике уређења простора, представља стављање подручја Авале и Космаја под заштиту, као предела изузетних одлика. Циљ проглашења, с обзиром на потребу очувања и унапређења пејзажа и ненарушених предеоних вредности, шума и вода, разноврсности природног и културног богатства је уређење и одрживо коришћење простора који има природни, културно-историјски, туристички, рекреативни и пољопривредни значај. 
	
Укупан фонд од 112 археолошких локалитета представља културно наслеђе из различитих археолошких периода са могућношћу музејске и теренске презентације у зависности од става службе заштите споменика културе.
Од краја XIX века до данас на подручју Сопота и дела Младеновца (који улази у границу Просторног плана) очуван је већи број појединачних споменика народног градитељства (стамбених и јавних зграда) и сакралне архитектуре, лоцираних пре свега у седишту градске општине (Сопот), али и сеоским насељима око њега, попут Неменикућа, Рогаче, Поповића, Ропочева, Кораћице, Велике Иванче и Амерића.
Са аспекта заштите културног наслеђа и у складу са Законом о културним добрима („Службени гласник РС”, бр. 71/94, 52/11 – др. закони и 99/11 – др. закон), у оквиру границе предметног простора налазе се следећа културна добра:
– Културна добра од изузетног значаја
Споменици културе
1. споменик Незнаном јунаку на Авали, Бели Поток, Вождовац, Одлука о утврђивању непокретних културних добара од изузетног и од великог значаја („Службени гласник СРС”, број 47/87); 
	
– Културна добра од великог значаја
Споменици културе
2. Родна кућа војводе Степе Степановића, XXII нова 1, Кумодраж, Вождовац, Одлука о утврђивању
непокретних културних добара од изузетног значаја и културних добара од великог значаја
(„Службени гласник СРС”, број 28/83), катастарске парцеле културног добра: кат. парц. бр. 1159, КО Београд 3, земљишно књижни уложак бр. 34, границе заштићене околине: границе непосредне близине споменика културе чине ивице кат. парц. бр. 1159;
3. Стари Хaн, Лењинова 48, Сопот, Одлука о утврђивању непокретних културних добара од изузетног значаја и од великог значаја („Службени гласник СРС”, бр. 14/79 и 30/89), катастарска парцела број 82/2, КО Сопот; 
	
4. Стара кућа породице Жујовић у Неменикућама, Сопот, Одлука о утврђивању непокретних културних добара од изузетног значаја и од великог значаја („Службени гласник СРС”, бр. 14/79 и 30/89); 
	
5. Манастир Павловац, Кораћица, Младеновац, Одлука о утврђивању непокретних културних добара од изузетног значаја и културних добара од великог значаја („Службени гласник СРС”, број 28/83), границе заштићене околине: непосреднa близинa овог споменика културе; 
	
– Културна добра
Споменици културе
6. Стара кућа породице Живковић у Белом Потоку, Васе Чарапића 94, Вождовац, Решење Завода бр. 167/1 од 12. фебруара 1975. године;
7. Хотел „Авала”, Авала, Вождовац, Одлука о утврђивању
хотела „Авала” у Београду за споменик културе
(„Службени гласник РС”, број 73/07); 
8. Митровићев дом на Авали, Мала Авала, Бели Поток, Вождовац, Одлука о проглашавању одређених непокретности на територији града Београда за културна добра („Службени лист града Београда”, број 19/81);
9. Стара кућа породице Жмурић са кућиштем у Малој Иванчи, Сопот, Одлука о проглашавању одређених непокретности на територији града Београда за културна добра („Службени лист града Београда”, бр. 19/81, 4/83, 23/84, 21/86, 16/87, 12/89, 22/89, 26/92 и 21/94); 
	
10. Стара основна школа у Поповићу, Поповић, Сопот, Решење Завода бр. 1146/1 од 7. октобра 1975. године;
11. Хaн Пантића у Горњој Раљи, Душана Пухaча 1, Сопот, Решење Завода бр. 1199/1 од 29. децембра 1971. године;
12. Хaн Радосављевића у Доњој Раљи, Савеза бораца 6, Сопот, Решење Завода бр. 1118/1 од 19. децембра 1971. године;
13. Надгробни споменик војводе Павла Цукића, Рогача, Сопот, Одлука о проглашењу („Службени лист града Београда”, број 16/87);
14. Манастир Кастаљан, Неменикуће, Сопот, Одлука о проглашењу одређених непокретности на територији града Београда за културна добра („Службени лист града Београда”, број 16/87), катастарске парцеле (у даљем тексту: кат. парц.) културног добра број: 5206/1, 5246, 5247, 5248/1, 5248/2, 5249, 5250, 5253, 5254, 255, 5256, 5257, 5258, 5259, 5260, 5261, 5262, 5263, 5264, 5265, 5270 и 5271, 5272, 5277, 5278 и 5279, 5523, КО Неменикуће, земљишно књижни уложак бр. 835, 55, 200, 626, 142, 641, 626, 2045, 641, 2045, 200, 652, 641, 643, 142, 835, 1922, 55, 1807, 229, 245, 1378, 255; границе заштићене околине: границу непосредне околине која је заштићена чине спољне ивице катастарске парцеле из претходног става;
15. Црква Свете Тројице у Рипњу, Ерчанска улица бр. 5, Рипањ, Вождовац, Одлука о утврђивању Цркве Свете Тројице у Рипњу за споменик културе („Службени гласник РС”, број 29/10), катастарске парцеле културног добра број: 9512, КО Рипањ; границе заштићене околине: заштићену околину споменика културе чини кат. парц. број 9512, КО Рипањ;
16. Црква Светог Марка у Стојнику, Хaјдуковачки пут број 3, Стојник, Сопот, Одлука о утврђивању цркве Светог Марка у Стојнику за споменик културе („Службени гласник РС”, број 29/10), кат. парц. културног добра број: 1655, КО Стојник; границе заштићене околине: заштићена околина споменика културе обухвата кат. парц. бр. 1655, КО Стојник;
17. Црква Светог Николе у Сибници, Сибница, Сопот, Одлука о утврђивању цркве Светог Николе у Сибници за споменик културе („Службени гласник РС”, број 108/05), кат. парц. културног добра број: 1422, КО Сибница; границе заштићене околине: заштићена околина споменика културе обухвата кат. парц. број 1422, КО Сибница;
Знаменита места
18. Спомен парк Јајинци, Раковица, Вождовац, Одлука о проглашавању одређених непокретности на територији града Београда за културна добра („Службени лист града Београда”, бр. 19/81, 4/83, 23/84, 21/86, 16/87, 12/89, 22/89, 26/92 и 21/94), границе заштићене околине: границу непосредне околине која је заштићена чине: Авалски пут, спољна ивица шуме око целог простора до поновног изласка на Авалски пут;
Археолошка налазишта
19. Чаршија, Рипањ, Вождовац, Решење Завода за заштиту споменика културе града Београда бр. 230/5 од 23. октобра 1965. године;
– Добра која уживају претходну заштиту
Објекти сакралне архитектуре
20. Црква Св. Марије Магдалене, Бели Поток, Вождовац, 1883. година, пројектант: Момир Коруновић и Василије Андросов;
21. Црква Св. Тројице, Кумодраж, Вождовац, 1924. година, пројектант: арх. П. Ј. Поповић и Ж. Татић;
22. Црква Св. Ђорђа, Поповић, Сопот, 1864. година;
23. Црква Св. Илије, Мали Пожаревац, Сопот, 1862. година;
24. Црква Св. Апостола Петра и Павла, Неменикуће, Сопот, 1864. година;
25. Црква Св. Вазнесења, Ропочево, Сопот, 1935. година;
26. Црква Св. Духa са криптом костурницом, Рогача, Сопот, 1934. година;
27. Црква Св. Тројице, Кораћица, Младеновац, 1858. година.
Објекти народног градитељства, сеоска гробља и појединачни споменици
28. стара мехaна у Кумодражу, Вождовац, прва половина 19. века, ван функције;
29. стара кућа породице Протић, Рипањ, Вождовац, млађа моравска кућа, прва половина 19. века, власник Панта Протић;
30. зграда старе Основне школе, Мали Пожаревац, Сопот, друга половина 19. века;
31. стара кућа са шталом породице Обрадовић, Неменикуће, Сопот, шумадијска кућа зидана у камену, друга половина 19. века, власник Драгослав Обрадовић;
32. стара кућа породице Стевановић, шумадијска кућа зидана у камену, средина 19. века;
33. воденица поточара Борикића, средина 19. века, власник породица Борикић;
34. стара кућа Ковачевић Мијаила, Амерић, Младеновац, шумадијска чатмара, прва половина 19. века, власник Мијаило Ковачевић;
35. стара породична кућа Јовановића, Велика Иванча, балканска арх, прва половина 19. века, власник Петар В. Јовановић;
Јавни споменици и спомен обележја
36. Споменик совјетским ратним ветеранима, Бели Поток, Вождовац, на месту авионске несреће 1964. године, подигнут 1965. године, аутор: Јован Кратохвил;
37. Спомен белег код Основне школе у засеоку Старо гробље, Лисовић, Барајево, 1884. године;
Археолошка налазишта
Списак локалитета у оквиру Просторног плана (нумерација арх. налазишта у складу је са нумерацијом на Рефералној карти бр. 3, Заштита животне средине, природе и културних добара, Р 1: 50.000). 
	
1. арх. лок. Селиште (позни ср. век);
2. арх. лок. Тривунов забран (позни ср. век);
3. арх. лок. Манастир (енеолит, ср. век, позни ср. век);
4. арх. лок. Порта цркве (позни ср. век);
5. арх. лок. Гробље (позни ср. век);
6. арх. лок. Бавчине (римски период);
7. арх. лок. Свињци (римски период);
8. арх. лок. Телевизијски торањ (ср. век);
9. арх.лок. Споменик незнаном јунаку – град Жрнов (ср. век);
10. арх. лок. Јужна страна Авале (римски период, ср. век);
11. арх. лок. Чаршија (неолит) – Заштићено арх. налазиште; 
12. арх. лок. Резервоар (неолит);
13. арх. лок. Шупља Стена (неолит, бронзано доба, ср. век);
14. арх. лок. Деверов камен (римски период);
15. арх. лок. Гробље (позни ср. век);
16. арх. лок. Црквине (позни ср. век);
17. арх. лок. Паланка (ср. век);
18. арх. лок. Љута страна (ср. век);
19. арх. лок. Забран (ср. век);
20. арх. лок. Пећине бошњаци (римски период);
21. арх. лок. Њива Сретића (римски период);
22. арх. лок. Њива Зулића (римски период);
23. арх. лок. Орашје – манастирина (позни ср. век);
24. арх. лок. Шијачки крај (римски период);
25. арх. лок. Бостаниште (неолит, римски период);
26. арх. лок. Равни гај (римски период);
27. арх. лок. Велико Поље (римски период);
28. арх. лок. Велико Поље II (римски период);
29. арх. лок. Мађарско гробље (позни ср. век);
30. арх. лок. Мали друм (неолит); 
31. арх. лок. Талови (римски период);
32. арх. лок. Шиндра (римски период, ср. век); 
33. арх. лок. Столице (римски период);
34. арх. лок. Црква Св. Илије (позни ср. век); 
35. арх. лок. Велики Луг (римски период);
36. арх. лок. Кокорин (римски период);
37. арх. лок. Радосавци (позни ср. век);
38. арх. лок. Лука (римски период);
39. арх. лок. Оровац (римски период);
40. арх. лок. Врановац (римски период);
41. арх. лок. Дебели Рт (ср. век);
42. арх. лок. Дрвеник (бронзано доба, римски период);
43. арх. лок. Сеча (неолит, римски период);
44. арх. лок. Анатема (римски период);
45. арх. лок. Велика капија (римски период);
46. арх. лок. Лењинова бр. 44 (римски период);
47. арх. лок. Јевића шума – вртаче (римски период);
48. арх. лок. Воденик (неолит);
49. арх. лок. Ћерамиде (римски период);
50. арх. лок. Шљакње (римски период);
51. арх. лок. Мађарско гробље (римски период, позни ср. век);
52. арх. лок. Црквина (ср. век);
53. арх. лок. Извор точак (римски период);
54. арх. лок. Манастирине (ср. век);
55. арх. лок. Гробљиште (римски период);
56. арх. лок. Крчевине (римски период);
57. арх. лок. Мајдан (римски период);
58. арх. лок. Церак (римски период);
59. арх. лок. Прутен (римски период);
60. арх. лок. Главчине (римски период);
61. арх. лок. Пасуљевац (римски период);
62. арх. лок. Река (римски период);
63. арх. лок. Рт (римски период);
64. арх. лок. Пурина черга (римски период);
65. арх. лок. Кућине (римски период);
66. арх. лок. Церевац (римски период);
67. арх. лок. Вотњачине (римски период);
68. арх. лок. Њива Милке Станисављевић (римски период);
69. арх. лок. Врела (римски период);
70. арх. лок. Гомилице (римски период);
71. арх. лок. Ковиште (римски период);
72. арх. лок. Велико градиште (Castrv) (римски период);
73. арх. лок. Велико градиште (Canabea) (римски период);
74. арх. лок. Врбовац (римски период);
75. арх. лок. Богова (римски период);
76. арх. лок. Шумарје (римски период);
77. арх. лок. Мађарско гробље (позни ср. век);
78. арх. лок. Пећине (ср. век);
79. арх. лок. Павловића бунари (римски период);
80. арх. лок. Антонијевића чаир (римски период);
81. арх. лок. Танасковића чаир (неолит, римски период);
82. арх. лок. Крњилово (римски период);
83. арх. лок. Покосавица (римски период);
84. арх. лок. Селиште (римски период);
85. арх. лок. Њиве (римски период);
86. арх. лок. Тановица (римски период);
87. арх. лок. Манастир Тресије (ср. век);
88. арх. лок. Селиште (позни ср. век);
89. арх. лок. Црква Св. Петра и Павла (позни ср. век);
90. арх. лок. Задружне штале (римски период);
91. арх. лок. Пут испод Жујовића куће (хронолошки неодређено);
92. арх. лок. Рисуља – клупе (неолит, римски период, ср. век);
93. арх. лок. Зидине – Кастаљан (ср. век) – Културно добро, Спом. Културе;
94. арх. лок. Селиште 2 (позни ср. век);
95. арх. лок. Селиште 1 (неолит, римски период, ср. век.);
96. арх. лок. Станови (римски период);
97. арх. лок. Гај (ср. век);
98. арх. лок. Река (ср. век);
99. арх. лок. Река – Бело Поље (неолит, римски период, ср. век);
100. арх. лок. Подвис – плоче (римски период);
101. арх. лок. Подвис (неолит);
102. арх. лок. Подвис – Грабовац (ср. век);
103. арх. лок. Бело Поље – Дрење (ср. век);
104. арх. лок. Бело Поље – Брљовчевац (неолит);
105. арх. лок. Манастир Павловац (ср. век) – Културно добро, Велики значај;
106. арх. лок. Каменица (неолит, ср. век);
107. арх. лок. Кораћичка бања (римски период);
108. арх. лок. Манастир (ср. век);
109. арх. лок. Ковијона (римски период);
110. арх. лок. Глоговац – Мандрач (ср. век);
111. арх. лок. Нерезине (позни ср. век).
3.1.4. Природне вредности подручја
Природне вредности предметног подручја чине геоморфолошке, геолошке, хидролошке, хидрогеолошке, климатске и педолошке карактеристике, вегетацијски покривач, флора и фауна.
Геоморфолошке карактеристике
У београдском побрђу и простору у оквиру Просторног плана као значајан морфолошки облик истиче се „Шумадијска греда” правца север–југ. Северни део простора налази се на ободу Панонске депресије док се на југу и југозападу налазе Динариди, на истоку Карпато-Балканиди. У оквиру ње се у северном делу истиче врх Авале са 506 mnv и врх Космаја на југу, са 628 mnv. Поменута греда представља развође између Саве и Дунава. Источно и западно од ње су развијени изразито брдовити терени представљени многобројним заравњеним косама, међусобно разбијеним поточним долинама. Посебно треба истаћи постојање тераса. Због свега наведеног, овом простору треба посветити доста пажње, не само због његове сложености, већ и због тога што ова зона па све до Букуље и Рудника има огроман значај за реконструкцију збивања на целом Балканском полуострву у геолошкој прошлости. 
	
У хидрографском погледу, поред Саве и Дунава, посебно треба истаћи сталне површинске токове, као што су: Топчидерска река, Болечица, Грочанска, Железничка река, Барајевска река, Сува река и др.
Геолошке карактеристике
Резултати бројних и дугогодишњих геолошких истраживања показују да у геолошкој грађи Београда и његове околине учествују магматске, седиментне и метаморфне стене. Овако сложена геолошка грађа на простору од Авале до Космаја огледа се у фацијално-стратиграфској разноврсности, великим бројем пробоја и интрузија свих магматских стена највећим делом неогене и квартарне старости као и веома сложеним тектонским приликама. 
	
На релативно малој површини, на Авали су заступљене све три групе стена. Најстарије стене Београда сматрају се серпентинити јурске старости. Простиру се у виду релативно уског појаса правца север–југ. Стене нерасчлањене јурско-кредне старости појављују се у југозападном и западном подножју Авале у долини Топчидерске реке, на подручју Пиносаве, Рипња и Рушња. Представљене су карбонатним седиментима – кречњацима банковитим и слојевитим или спрудним, затим пешчарима, лапорцима, глинцима и рожнацима. Седименти доње креде – ургонске фације, претстављени карбонатном фацијом и откривени су западно и северно од Авале. Творевине горње креде, тачније турон-сенонски седименти, изграђују сам врх Авале и њене падине. Представљене су флишним седиментима и често се називају „Авалски флиш” који је, за разлику од других флишних седимената на територији града, ствараних у исто време, испробијан магматским стенама. Пружа се од Авале на север до Београда, а на југ до Космаја. Западне и југозападне падине изграђене су од кластичних седимената – пешчара и лапораца, који садрже прослојке кречњака, рожнаца и алевролита. Пружају се правцем ССЗ–ЈЈИ. Врх и северне падине Авале израђене су од претежно карбонатних седимената – кречњака (лапоровитих и песковитих). У њима се местимично јављају жице зрнастог калцита. На источним падинама Авале знатније су заступљени пешчари. Снажна померања тла почетком кенозојске ере условила су убирање и издизање Авале, која је као копно – планина, у току неогена била опкољена морем. Седименти стварани у том периоду изграђују шире подручје око Авале, а представљени су различитим спрудним кречњацима, лапорцима, глинцима, песковима и глинама. Најмлађе творевине кенозојске ере – квартара, на подручју Авале представљене су делувијалним глинама које су претежно алевритско-глиновитог састава и леже преко серпентинита, горњокредних и неогених седимената. Највећа дебљина делувијалних наслага износи 13 m, док се средња креће око 6,0 m. Комплекс квартарних, најмлађих седимената је на подручју Авале представљен алувијалним, делувијалним и делувијално-пролувијалним седиментима.
Планина Космај може се сажето геолошки окарактерисати као изоловани острвски масив кредног флиша и кречњака са неколико пробоја серпентинита и гранитоида, интезивно израседан и окружен неогеним седиментима. На северном делу истражног подручја, у атару села Бабе и Стојник, налази се још једно „острво” мезозојско-кредног литолошког комплекса, које представља јужни огранак познатог Парцанског виса (409 mnv). Седименти неогена захватају највећи део површине истраживаног терена и развијени су у домену младеновачко-космајског неогеног басена. Седименти панонске старости су континуирани, и у широком појасу окружују масив Космаја у целости. На западним падинама Космаја, у атару Рогаче, дуж контакта са седиментима креде констатована је пространија (5 km дуга и до 1 km широка) серија грубокластичних творевина. Комплекс квартарних, најмлађих седимената, је на подручју Космаја представљен алувијалним, делувијалним, делувијално-пролувијалним и вероватно еолским седиментима.
Геолошки ресурси
Сложени минерагенетски и други геолошки процеси, у различитим раздобљима геолошке историје, условили су да се на просторима Просторног плана формира разноврсно и делом веома значајно минерално богатство. Наведени процеси су утицали и на акумулирање термоминералних вода у појединим деловима подручја. 
	
На просторима Просторног плана позната су лежишта различитих минералних сировина. Њихов степен истражености и проучености у односу на количине (резерве) и квалитет знатно варира од лежишта до лежишта и од једне до друге минералне сировине:
– олово и цинк (Црвени брег, Космај – Бабе);
– магнезит и азбест (Авала – поток Пречица);
– гвожђе (Сопотска река, поток Прутен (село Бабе), Губеревац, Раља, Парцани);
– лимонит (поткоп „Рупине”, поток Каменица);
– жива (југоисточне падине Авале);
– антимон (Губеревац);
– угаљ (Неменикуће, Амерић, Кораћица, Велика Иванча);
– мермерне брече (Ропочево); и
– многобројна лежишта песка, глина (Бабе, Стојник, Поповић ораница), кречњака (Раља), пешчара, магматита, лапораца и лапоровитих глина.
Појаве и лежишта минералних сировина на подручју Авале познате су од давнина. Најзначајније су појаве металичних сировина (живе, олова, цинка и сребра) и грађевинског материјала.
На подручју Космаја констатовано је више појава металичних и неметаличних минералних сировина као и налазишта грађевинског материјала.
Од најважнијих проблема који су присутни у области минералних сировина, потребно је указати на следеће:
– не постоји дугорочна стратегија развоја минерално-сировинског комплекса, као ни одговарајућа минерална политика; 
	
– законска регулатива из области геолошких истраживања и делом рударства је застарела;
– у већини рудника евидентни су застарели технолошки процеси и ислужена техничка средства и опрема, што снижава продуктивност рада, повећава трошкове производње и доводи до губитка дела минералне сировине кроз непримерене губитке и разблажења корисне супстанце;
– висок степен деградираности и загађености животне средине (земљиште, воде, ваздух) у ужој и широј околини до недавно активних или још увек активних рудника и постројења припреме и примарне прераде; и
– дуги рокови у вези издавања одговарајућих докумената (истражна и експлоатациона права, концесије и друго). 
	
По завршетку експолатације неопходно је извршити рекултивацију и ревитализацију напуштених копова камена. То представља обавезу уже и шире друштвене заједнице.
У активним каменоломима, због озбиљног нарушавања природе и животне средине, неопходно је применити планско коришћење и одлагање камена, мере рекултивације и ревитализације.
Геотермални потенцијали
Геотермални потенцијали територије града Београда, а самим тим и подручја Просторног плана, до сада нису систематски изучавани извођењем интензивнијих геотермалних истраживања. На садашњем нивоу истражености могу се вршити само процене, углавном на основу геотермалних појава и манифестација и релативно плитких бушотина, које показују да је подручје Београда веома геотермално потенцијално. Степен истражености термалних вода на целом подручју Просторног плана је изразито неуједначен, тако да на појединим деловима не постоји ни минимални број података о истраживањима ове врсте. Термалне воде се могу јавити на различитим дубинама и са различитим прогнозираним температурама. На основу постојања регионалних раседних система, као могућих носилаца топлотних токова, постоје две зоне које могу бити интересантне за детаљна истраживања, и то: Неменикуће – Сопот и Губеревац – Стојник – Дучина.
У подручју истраживања има доста појава минералних, термалних и термоминералних вода. Према вредностима температуре већина има температуру до 20 °С. Топовац – код Рипња, на коти 180 вода истиче из кречњака и измењених лапораца мезозојске старости. Издашност извора износи око 1,1 l/s, а температура око 14 °C. 
	
За разлику од природних извора са температуром воде изнад просечне вишегодишње температуре ваздухa, појава подземних вода у бушотинама са просечном вишегодишњом температуром ваздухa могу се назвати термалним. 
	
Најстарије појаве термалне воде су у Младеновцу. Бушотине су потврдиле појаве термалних вода у долини Завојничке реке, поред аутопута Београд – Ниш. 
	
Предметни терен спада у терене са позитивном аномалијом силе земљине теже и позитивном аномалијом геомагнетног поља. Овај феномен је карактеристичан за појаве базичних и ултрабазичних стена на површини земље, испод танког покривача од стена мезозојске или кенозојске старости. На простору Авала – Космај постоје интересантна лежишта и изворишта хидротермалне енергије, нарочито ако испод ултрабазита постоји кварцит и мермер палеозојске старости или гранитоидне и гранитске плутонске масе.
Као најинтересантније делове треба издвојити:
– део алувијалне заравни Завојничке реке, између Врчина и Кружног пута;
– део алувијалне равнице низводно од Барајева;
– део алувијалне равнице од Сопота до Младеновца; и
– Кораћица код Младеновца.
Према грубој рејонизацији извршеној за потребе РПП Београда, подручје овог просторног плана одликује се значајним ресурсима подземне воде, пре свега у оквиру алувијалних песковито-шљунковитих наслага и неогених тортонских кречњака. Хидрогеотермалне карактеристике подземних вода ниске енталпије чија температура не прелази 25 
	оС, су знатне на овом простору. Њиховим захватањем преко истражно-експлоатационих бунара и проласком кроз топлотне пумпе и екстакцијом топлоте ствара се одговарајућа топлотна енергија коју је потом могуће користити за одговарајуће намене.
На територији Кораћичке бање избушена је истражна бушотина дубине 210 m. Температура подземних вода износи 30 
	оC, pH вредност износи 7,5, вода је хидрокарбонатно-хлоридно-натријумска, са повишеним садржајем F, J, Sr, Li, SiO2, минерализације 0,92 g/l. 
	
Појава термалне воде је регистрована и у насељу Ђуринци. 
Хидролошке и хидрогеолошке карактеристике
Предметно подручје представља хидрографски чвор северне Шумадије, са кога се воде уливају у слив Саве и Дунава. Централно било чине Космај – Парцански вис – Авала и управо ови врхови утичу на оријентацију речних токова. Хидрографска мрежа Авале и Космаја је веома добро развијена и заступљена је са мањим и средњим рекама и многобројним потоцима. Основна одлика мреже површинских токова је њен радијалан облик као последица распореда и облика главних узвишења са којих они отичу и веома дубока усецања долина река и потока. 
	
Са хидрогеолошког гледишта, област „Шумадијске греде” је безводан терен без обзира што се у оквиру овог простора налазе развијене поједине издани. Подземне воде нису у стању да задовоље потребе у води (пре свега за водоснабдевање насеља Рипањ, Парцани, Раља, Космај). У оквиру овога простора издвајају се следеће издани:
– Карсна издан у горњојурским и кредним седиментима. У оквиру ње су издани највеће издашности (до 1 l/s). У појединим деловима где се јављају извори, они се каптирају и служе за водоснабдевање појединих кућа или мањих насеља (село Трешња, Парцани);
– Пукотинска издан јавља се у јурским, доњо-кредним седиментима, серпентинитима и флишу, на дубини од око 20 m од површине терена; извори су чести са издашношћу од 0,1 l/s. Подземне воде могу бити минерализоване (Шупља стена, у области Паланке, у области Радионице, Липовичке шуме према Рипњу итд.); 
	
– Фреатски тип издани јавља се у алувијалним и делувијалним наслагама. Извори су чести на контакту са водонепропусном подином. Ниво подземне воде варира од 5–3 m (Топчидерска река, Железничка река, Бела Река, Паланка, Кијевски поток, Рњаковац итд.).
У простору обухваћеним Просторним планом има доста појава минералних, термалних и термоминералних вода. Према вредностима температуре већина има температуру до 20 °С. 
	
Климатске карактеристике
Авала и Космај припадају Шумадијском климатском рејону, који по Цвијићу има следеће карактеристике: „Шумадијска клима се разликује донекле од климе суседних области Централне Европе. Високе летње температуре су често разблажене после киша и пљускова. Нарочито је карактеристична за шумадијску климу дуга јесен, која се често продужава, после кратке влажне и хладне периоде, до месеца децембра; блага и влажна јесења клима врло је повољна за земљорадњу и воћарство. Та готово мека јесења клима у потпуној је хaрмонији са великим земљишним таласима и са дугачким и благим линијама терена, које се губе далеко на хоризонту. Као дотопљен у млаке и лаке магле и чај, шумадијски предео, затворено плавог тона, добија у јесен изглед развучен и нејасан, без оштрих линија: облици земљишта као да на ивицама ишчезну и губе се у сивкастој магли. Али у почетку и на крају зиме, каткад још и у јесен, дува хладна и сува, често ледено хладна кошава, огромном силином, са ударцима на махове, више дана, чак једну, две и три седмице, доноси ведрину, сувоћу и хладноћу; чини велику штету вегетацији, нарочито воћкама.”
За анализу климатских одлика коришћени су резултати осматрања климатских елемената на следећим метеоролошким станицама: Кошутњак (203 m), Смедеревска Паланка (121 mnv) и Буковичка бања – Аранђеловац (265 mnv).
Табела 3. Средње месечне и годишње температуре ваздухa 




станица

период

I

II

III

IV

V

VI

VII

VIII

IX

X

XI

XII

Год.



Кошутњак

1989-2005.

1,2

3,3

7,7

12,2

17,5

20,7

22,5

22,7

17,5

13,0

7,1

2,0

12,3



С. Паланка

1961-1990.

-0,4

2

6,3

11,5

16,3

19,3

20,9

20,4

16,6

11,2

6,2

1,6

11



Б. бања

-0,6

1,8

5,8

11

15,6

18,6

20,2

19,8

16,1

10,9

5,9

1,6

10,6



За вредност термичког градијента на годишњем нивоу у нашим географским ширинама се обично узима вредност од 0,5ºС/100 m. С обзиром на вредности термичког градијента и хипсометријске одлике подручја, може се претпоставити да највећи део предметног подручја има температуре ваздухa управо у распону просечних вредности овог климатског елемента на наведеним метеоролошким станицама.
То значи да би температура ваздухa на Авали, на висинама од око 250–300 mnv износила 10,4–10,2 
	оC, на висинама од 350–400 mnv око 9,8 
	оC, док би при самом врху (506 mnv) средња годишња температура ваздухa била око 9,2–9,4 
	оC. 
С обзиром да су Авала, а посебно Космај, знатно шумовитији од своје подгорине, шума ублажава термичке екстреме повећавајући очекиване зимске и смањујући летње температуре, па је та разлика 1,5 
	оC у периоду јун–август. Важно је напоменути да на топлотне услове Авале и Космаја више од надморске висине утиче експозиција, па разлика у просечним температурама може износити и више од 2 
	оC.
Са друге стране, за широке речне долине је карактеристична појава температурне инверзије. 
	
Максимум облачности је крајем јесени – почетком зиме (период новембар–фебруар), а минимум у току лета и почетком јесени (период јул–септембар). Вредности и режим облачности на анализираним метеоролошким станицама је доста уједначен.
Табела 4. Средње вредности облачности (у 1/10 неба)




Станица

I

II

III

IV

V

VI

VII

VIII

IX

X

XI

XII

год.



Б. бања

7.1

6.9

6.7

6.2

5.9

5.4

4.2

4.1

4.5

5.6

6.9

7.1

5.8



С. Паланка

7.1

7.0

6.7

6.1

5.8

5.3

4.0

3.9

4.4

5.8

6.8

7.2

5.8



Годишњи ток трајања сунчевог сјаја сличан је режиму облачности: највећи је лети (јул, август) а најмањи зими (јануар, децембар). Просечне годишње и дневне вредности инсолације веће су у Смедеревској Паланци него Буковичкој бањи. Вероватно да се инсолација на истраживаном подручју креће у распону вредности осмотрених на овим станицама.
Табела 5. Средње вредности инсолације (у сатима)




Станица

I

II

III

IV

V

VI

VII

VII

IX

X

XI

XII

Год.

Днв.



Б. бања

67

82

136

161

185

226

258

271

234

186

104

72

1982

5.4



С. Паланка

66

75

131

168

189

231

262

282

237

191

108

67

2007

5.8



За приказ количине падавина је коришћен тридесетогодишњи низ (1961–1990) осматрачких података на пет падавинских станица – Кошутњак (период 1898–2005), Авала – Шумска управа, Венчане на западној страни Космаја, Сопот – на северној страни и Велика Иванча – на јужној страни.
Табела 6. Средње месечне и годишње суме падавина (у mm)




Станица

I

II

III

IV

V

VI

VII

VIII

IX

X

XI

XII

Сума



1. Кошутњак

40.6

34.9

36.7

54.7

51.3

82.3

79.3

62.3

75.1

51.1

52.7

56.2

677.3



2. Авала – Ш.У.

51.6

48.1

53.6

58.6

77.1

88.7

58.3

58.4

55.8

41.2

58.0

61.0

712.6



3. Венчане

56.5

49.0

55.7

57.4

82.0

91.5

66.3

56.0

51.5

47.4

58.0

62.8

734.4



4. Сопот

52.1

45.6

53.4

59.2

76.4

88.9

58.0

57.0

48.0

41.6

51.9

59.0

691.2



5. В. Иванча 

49,5

49,2

53,6

60,1

71,0

81,7

68,5

51,9

51,1

49,5

52,0

55,9

700,0



Максимум падавина на свим станицама је у јуну (затим у мају и јулу, са продужетком и на август). Секундарни, готово неизражени максимум јавља се у децембру и он је по вредностима сличан нивоу падавина у августу. Минимум падавина је у октобру, док је секундарни, добро изражени минимум у фебруару. Оваква расподела падавина показује одлике типичне континенталне варијанте плувиометријског режима, који – удружен са знатним годишњим сумама (углавном преко 700 mm), веома повољно делује на биљни покривач и пољопривредне културе.
Средње годишње трајање снежног покривача на метеоролошкој станици у Буковичкој бањи износи 41,5 дана а у Смедеревској Паланци 35,2, најдуже у јануару и децембру (12,3 и 9,8, односно 9,6 и 8,7 дана). На обе станице, период мај–октобар је без снега. Просечна висина снега на првој станици је 37 cm а на другој 34 cm. Средњи датум прве појаве снежног покривача у Буковичкој бањи је 24. новембар а у Смедеревској Паланки – 26. новембар, а средњи датум нестанка снега на првој станици је 11. април, а на другој 7. април. Може се сасвим поуздано претпоставити да на самом Космају, због нешто нижих температура ваздухa у зимском и јесењем периоду, трајање и висина снежног покривача имају мало веће вредности од оних у Буковичкој бањи.
Према подацима са станице Кошутњак, највећа честина ветрова је из правца исток–југоисток, запад и југозапад. Највећу брзину достижу ветрови из правца исток–југоисток (4,9 m/s), југоисток (4,3 m/s) и југ – југоисток (3,9 m/s), што је генерални правац дувања кошаве. Овде треба имати у виду да се ради о средњим годишњим вредностима брзине ветра, док „удари”, односно максималне брзине ветра могу имати знатно веће вредности. 
	
Најучесталија ваздушна струјања у Буковичкој бањи су из западног и северозападног правца, док у Смедеревској Паланци ветрови из југоисточног и источног правца доминирају над ветровима са северозапада и запада. Учешће тишина је веће на првој станици у односу на другу. Највећу просечну јачину на обе станице има северозападни ветар (3 m/s), али се запажа и значајна јачина југоисточних, кошавских ветрова (2,60 m/s). С обзиром да пресудну улогу у формирању руже ветрова имају морфолошке/орографске одлике, то значи да су по ветровитости јужне и источне стране Космаја, сличније вредностима са метеоролошке станице Смедеревска Паланка, а северне и западне стране вредностима Буковичке бање. Западни и северозападни ветрови су равномерно распоређени у току године, док су кошавска струјања карактеристична за касну јесен, зиму и рано пролеће.
Пољопривредно земљиште
Целокупно подручје је руралног карактера, терен је брежуљкаст, хетерогеног састава са мозаичним пољопривредним површинама под различитим културама на којима се земљиште користи претежно на традиционалан и екстензиван начин. 
	
По распрострањењу, педолошки тип земљишта који доминира су гајњаче, различитог еволуционо – генетског варијетета. Катастарске класе земљишта крећу се од II до VII, а I и VIII класа земљишта није присутна.
На истражном подручју, по свом распрострањењу, изразито доминирају гајњаче – које представљају аутоморфно (петроморфно) еутрично смеђе земљиште (еутрични камбисол). Основна одлика овог типа педолошког супстрата је A-(B)-C грађа земљишног профила и карактеристична смеђа боја (B) хоризонта. Ова боја, која често има изразито руду, црвенкасту нијансу (а код ораница – за разлику од шумских гајњача, смеђа боја карактерише и хумусно акумулативни А хоризонт) потиче од хидратисаних оксида гвожђа. Име је добила по гајевима – храстовим шумама за чије распрострањење се најчешће везује и простирање ових земљишта. Имају лакши (повољнији) мехaнички састав од смоница, а тежи од чернозема, и релативно добре водно-ваздушне одлике. Сматрају се земљиштима високе еколошко-производне вредности. Као и на другим теренима, гајњаче су првенствено везане за геолошку матичну подлогу неогених седимената, али се налазе и на лесоликом материјалу и лапорцима (флишу). 
	
Земљишта пољопривредних површина у границама природног добра Авала, педолошким истраживањима утврђено је да припадају киселом типу. Хумусно акумулативни слојеви прилично су добро развијени са крупним агрегатима и скелетним елементима. Разлике у гранулометријском саставу потичу углавном од матичног супстрата, вегетације, терена и микроклиматских услова. Велика продукција органске материје у шумским заједницама узроковала је хумификацију земљишта што се одразило на процес лесивирања. 
	
Земљиште Авале је брдско-планински терен где преовлађују категорије необрадивог земљишта, категорије V и VI чија је основна намена шумска производња. У категорију обрадивих и условно обрадивих земљишта квалитативно повољније категорије III и IV класе су незнатно заступљене. Земљишта II класе могу се наћи у непосредној близини саме купе масива Авале.
На територији градске општине Сопот најзаступљеније је земљиште III, IV и V катастарске класе, док се плодно земљиште II катастарске класе јавља само у партијама у атарима насеља Парцани, Мала Иванча и Мали Пожаревац. 
	
У брдовитом делу на Космају заступљена је VI катастарска класа земљишта и делимично на западу општине (атари Губеревца, Баба и Парцана).
Најзаступљеније су IV и V катастарска класа земљишта са 65.8%, док су неповољне VII и VIII катастарска класа заступљене са свега 4.46%. 
	
Праве, типичне гајњаче, са дебљином А хоризонта до 30 cm и B хоризонта до 1 m, највише су заступљене у атару Рогаче, Дучине и Дрлупе, мање у атару Стојника, Ропочева, Неменикућа и Амерића. Већу површину од њих захвата педолошки варијетет означен као гајњаче у лесивирању (оподзољавању) које покривају широки простор западног атара Велике Иванче, Пружатовца, Kораћице и Мале Врбице, као и појас неогеног терена између Сопота, Неменикућа, Стојника и Баба. Такође, на простору између Пружатовца и Велике Иванче, од реке Милатовице све до самог Космаја (Оглавци – подножје Кошутице), као и западном и северном делу атара Баба, развијен је још један еволуционо-генетски варијетет гајњача – лесивиране гајњаче. Обе ове врсте земљишта одликују се премештањем (испирањем) минералних честица из горњих у доње делове профила. Последица тога је појава избељеног тањег хоризонта који раздваја хумусни и илувијални слој, обогаћивање B хоризонта колоидном глином и извесно – јаче или слабије умањење еколошко-производног потенцијала земљишта. Осим геолошке подлоге (веће присуство леса и глине), лесивирању погодује смена изразито сушних и кишних периода.
Смонице (вертисол) су земљишта A – C грађе профила са моћним, до 120 cm дебелим хумусно-акумулативним хоризонтом, црне боје, врло тешког мехaничког састава, глиновите текстуре. У сувом стању карактеристичне су по дубокој испуцалости. Одликују се малом филтрационом способношћу и ниским ваздушним капацитетом. Имају значајну потенцијалну плодност али су непогодне и тешке за обраду. Праве смонице обухватају неколико „оаза” површине од 1 до 3 km2 (на западној периферији насеља Пружатовац, западно од Велике Иванче – на падинама Ковионе, на левој долинској страни потока Тресије узводно од Рогаче, у Америћу). Варијетети овог земљишта: смонице у огајњачавању (на левој страни Дучинске реке), смонице у лесивирању (јужно од Bелике Иванче – у изворишном делу Милатовице) и алувијалне смонице (долинска раван Луга од Влашке до Младеновца) захватају такође ограничене површине истражног подручја. 
	
Педолошки супстрат главног „планинског”, шумовитог дела Космаја чине различити варијетети еутричних смеђих земљишта (укључујући делом и гајњачу), у зависности од геолошке подлоге (лапорци, кречњаци, серпентинити ). Она су углавном средње дубока (40–80 cm), свежа, слабоскелетна. Само су на релативно малим површинама, пре свега на западној страни Космаја, на местима пробоја магматита и у окружењу где је дошло до метаморфних промена кредног флиша, развијена кисела смеђа земљишта (дистрични камбисол), која се карактеришу релативно танким (10–20 cm) хумусно-акумулативним хоризонтом мрко смеђе боје, оштрим прелазом у В хоризонт жућкасто смеђе или жуте боје и развијеним прелазним B/C хоризонтом.
Права алувијална, иловаста земљишта (флувисол) јављају се само у долинским равнима Турије, Милатовице и појединих њихових притока, док је у широкој долинској равни Луга узводно од Влашке развијено алувијално-делувијално земљиште. У долинским равнима и нижим деловима долинских страна Дучинске и Сопотске реке преовлађује делувијални нанос. 
	
На појединим деловима терена, земљишни покривач је танак, скелетан или сасвим деградиран људском делатношћу или водном ерозијом. То се, пре свега, односи на простор рударских копова и шљачишта у атару села Стојник и Бабе (Стеничке баре, Парлози, Шљаке – Главчине), већег броја старих, напуштених каменолома и неколико активних мајдана камена (Кошутица, Ропочево, Кастаљан).
Земљишта подручја планине Космај је брдско, где преовлађују категорије земљишта катастарске класе од III до VI. У категорији обрадивих и условно обрадивих земљишта (катастарске класе I–V), квалитативно повољније категорије су незнатно заступљене (класе I и II). То значи да се због бројних ограничења која постоје у коришћењу земљишта III и IV катастарске класе мора водити рачуна о процесима деградације израженим у већој или мањој мери. 
	
Вегетација, флора и фауна
Вегетација предметног подручја најбоље се сагледава преко функционално-еколошких јединица, биома5, где се, издвајају два биома: биом субмедитеранских шума са храстом сладуном и цером (Quercetum frainetto – cerris Rudski) и биом – јужноевропских листопадних шума водоплавног и низијског типа (дуж водених токова Топчидерске реке, Раље и Луга) кога карактеришу заједнице лужњака и жутиловке (Genisto-Quercetum roboris s.lat), шума лужњака и граба (Carpino-Quercetum robori) и шума топола и врба (Salici Populetum s.lat). Степин Луг, Авала, Трешња, Губеревачке шуме и Космај чине шумске комплексе са веома богатим флористичким саставом. Фауна припада групацији предела субмедитеранско-балканских претежно листопадних шума, а велика разноврсност појединих група фауне резултат је разноврсности и мозаичног распореда станишта.
Разноврсност облика и појава геонаслеђа, квалитет вода, земљишта и шума, богатство биљног и животињског света и станишта, примарне предеоне вредности и обележја пејзажа, традиционалне и историјске вредности, допринеле су да се подручја Авале и Космаја законом заштите као природна добра. Такође, захваљујући својим вредностима ова подручја су идентификована као еколошки значајна подручја еколошке мреже Републике Србије.
–––––––––––
5 Појам биома садржи карактеристике предела у географском смислу, вегетацијске особености и специфичности фауне
 
3.2. Демографско-социјални аспект развоја и мрежа насеља
3.2.1. Становништво и мрежа насеља
Укупна површина овог просторног плана износи 45.180 ha, има 24 катастарске општине које се налазе у градским општинама Барајево (Лисовић), Вождовац (Јајинци, Кумодраж, Раковица – село, Бели Поток, Пиносава, Зуце и Рипањ), Младеновац (Амерић, Кораћица и Велика Иванча) и Сопот (Бабе, Дучина, Губеревац, Мала Иванча, Мали Пожаревац, Неменикуће, Парцани, Поповић, Раља, Рогача, Сопот, Стојник и Ђуринци). Већина насеља чине примарна сеоска насеља, изузев општинског центра Сопот. 
	
Мрежу насеља на простору обухваћеном Просторним планом подручја посебне намене Авала–Космај чини 24 насеља просечне величине од око 3.196 становника.
Остварени демографски и привредни развој насеља довео је до промена у просторној организацији посматраног подручја, што је непосредно изражено у густини насељености, просечној величини насеља, променама у величинској и хијерархијској структури насеља, као и у функционалној специјализацији ужих подручја.
На посматраном подручју формирана је мрежа насеља релативно велике густине (на сваких 100 km² налази се у просеку 5,3 насеља).
Сва насеља, од највећег насеља (Кумодраж) са 13.343 становника и најмањег (насеља Бабе) са 348 становника, сврстана су у величинске категорије и приказана у табели 7.
Табела 7: Дистрибуција становништва према величинским категоријама насеља 2011. године




Величинска категорија

Број
Насеља

Број
становника

% од укупног
броја становништва

Просечна
величина
насеља



до 500

1

348

0.5

348



501–1000

5

5211

7.4

1042



1001–3000

13

16270

23.2

1252



3001–5000

2

14902

21.3

7451



5001–10000

1

8876

12.7

8876



10001–15000

2

24431

34.9

12216



УКУПНО

24

70038

100.0

2918



Највећи број насеља (13 насеља) имају од 1001–3000 становника док близу 35% становника живи у два насеља која имају преко 10.000 становника (Кумодражу и Рипњу). Просечна величина насеља са простора подручја посебне намене износи 2.918 становника. Посматрајући табелу, уочава се значајна концентрација становништва у насељима до 3.000 становника, у којима се налази 31.1% укупног становништва настањених у 19 насеља, што говори о уситњености насеља и дисперзном размештају становника. Поред наведених насеља, уочава се и велика концентрација становништва у насељу Кумодраж (19% укупног становништва са подручја Просторног плана).
Настанак и развој подавалских и подкосмајских насеља условљен је природним, друштвеним и створеним чиниоцима, који нису подједнако утицали на одређивање положаја насеља, нити су током историје равномерно утицали на њихов развој. 
	
Највећи број подпланинских насеља Авале и Космаја су збијеног типа. Улице су уске и кривудаве, нагнуте према поточном кориту и у правцу поточног отицања. Мањи број насеља припада групи типа разбијених насеља.
Број становника по подацима пописа становништва 2002. и 2011. године по катастарским општинама приказан је у табели 8.
Табела 8: Број становника по подацима пописа 2002. и 2011. године




Бр.

Kатастарска општина

2002.

2011.

Просечна годишња стопа раста 2011/2002.



1.

Лисовић

1057

1054

-0.03



2.

Бели Поток

3417

3911

1.5



3.

Јајинци

6611

8876

3.3



4.

Кумодраж

12340

13343

0.9



5.

Пиносава

2839

3151

1.2



6.

Раковица-село

2580

3292

2.7



7.

Рипањ

10741

11088

0.4



8.

Зуце

2024

2001

-0.1



9.

Амерић

807

835

0.4



10.

Кораћица

1924

1989

0.4



11.

Велика Иванча

1796

1532

-1.8



12.

Бабе

332

348

0.5



13.

Дучина

736

729

-0.1



14.

Губеревац

646

535

-2.1



15.

Мала Иванча

1701

1769

0.4



16.

Мали Пожаревац

1479

1321

-1.2



17.

Неменикуће

2058

1992

-0.4



18.

Парцани

657

619

-0.7



19.

Поповић

1545

1679

0.9



20.

Раља

2858

2933

0.3



21.

Рогача

1046

953

-1.0



22.

Сопот

4115

4548

1.1



23.

Стојник


642

567

-1.4



24.

Ђуринци

1088

973

-1.2



УКУПНО

65039

70038

0.8



Између два пописа број становника је повећан за преко 5.000 лица, пре свега, због великог броја досељених у катастарску општину Јајинци. Просечна годишња стопа раста броја становника је била 0.8% док је у Јајинцима била 3.3%. На овом подручју је по попису 2002. године било 1.4 ст/ha док је по попису 2002. године било 1.6 ст/ha.
Природни прираштај сумира ефекте рађања и умирања на раст становништва. Вишак рођених у односу на број умрлих лица представља позитиван, а већи број умрлих у односу на број живорођених негативан природни прираштај. У целом посматраном периоду, од 2002–2011. године, у свим катастарским општинама био је већи број умрлих од броја живорођених, тако да је природни прираштај био негативан. 
	
3.2.2. Активно становништво
Према подацима пописа становништва 2002. године, у катастарским општинама које се налазе у оквиру граница Просторног плана, било је око 45% активног становништва. Од тога су нека од занимања обављали: 20% у Сопоту, 35% у Младеновцу и 34% у Вождовцу. 
	
У контактној зони Рипањ је 29% активног становништва радило у прерађивачкој индустрији, 15.2% у саобраћају и 14.1% у трговини. У контактној зони Сопот је 18.2% радило у прерађивачкој индустрији, 14.5% у трговини, док се 8.3% активног становништва бавило пољопривредом.
Прерађивачка индустрија, која је у великој мери после 2002. године престала са радом, утицала је на повећање броја незапослених и тиме потребу за променом занимања, што ће се у случају развоја туризма позитивно одразити на повећано интересовање незапослених лица за рад у овој области. То је показала анкета која је рађена у оквиру Студије „Авала” Завода за заштиту природе Србије 2004. године.
3.2.3. Мрежа јавних служби
Према карактеру овог просторног плана, анализиране су и испитане оне јавне службе које имају директну или индиректну везу са посебном наменом, односно са развојем туризма и очувањем културног наслеђа. 
	
3.2.4. Култура и остале јавне службе
На подручју Просторног плана заступљени су објекти културе, као и бројне културне манифестације (у највећој мери аматерска културно уметничка друштва) и остали (обавезни, односно примарни) објекти јавних служби (предшколске установе, основне школе, примарна здравствена заштита и слично). 
	
Од установа културе најприсутније су следеће: домови културе, који се налазе у општинском центру Сопот и насељима Бели Поток и Рипањ; библиотека у општинском центру Сопот са своја три огранка у насељима Раља, Мали Пожаревац и Рогача; стална поставка Војног музеја са предметима који су били у употреби у периоду Првог светског рата, у родној кући прослављеног војводе Степе Степановића, у насељу Кумодраж. 
	
Битан елемент културног дешавања на предметном простору су и манифестације градског и локалног нивоа ка што су: Филмски фестивал у Сопоту, који је од културног значаја и за град Београд; манифестација „Дани Милована Видаковића”, поред наведеног филмског фестивала, представља једну од најстаријих културних манифестација са овог простора, и много мањих, локалних манифестација као што су: манифестације на којима се промовишу културе, традиције и обичаји српског („Сабор фрулаша”, „Око воденице”) као и других народа (Дани Авале, Дани Словачке културе, Дани Индије и слично). Најраспрострањенији елементи културног дешавања су аматерска културно уметничка друштва која су присутна у већем броју насеља. Општински центар Сопот има два, а по једно КУД-о следећа насеља: Кумодраж, Село Раковица, Рипањ, Мали Пожаревац и остала.
Од осталих објеката јавних служби, на подручју обухваћеним овим просторним планом, налазе се: седам објеката предшколских установа, три депанданса предшколских установа и шест припремних група, при основним школама; 11 матичних основних школа и 15 издвојених одељења основних школа; један Дом здравља, један огранак Дома здравља, једна подстаница хитне помоћи, три здравствене станице и 11 здравствених амбуланти; као и по једна средња школа, факултет и институт.
3.3. Привредне делатности од утицаја на посебну намену
Постојеће стање привреде карактерише претежно учешће пољопривреде у укупној структури, уз мању заступљеност индустрије, трговине, саобраћаја и других делатности. Екстензивна пољопривреда, уситњена и малобројна индустријска производња углавном у занатским мануфактурама, неравномерно и нефункционално распоређена продајна мрежа, одсуство осмишљене стратегије туризма, као и застарела инфраструктурна нарочито саобраћајна мрежа која изискује обнављање и реконструкцију су основне карактеристике привреде подручја. 
	
3.3.1. Туризам
Предео Авале и Космаја је атрактиван и хетероген по основним својствима. За туризам од нарочитог значаја су опште карактеристике подручја, пре свега: 
	
Географски положај – предметно подручје налази се ван главних градских артерија, на ободу престонице. Везано је за реку Дунав у виду дугачког и непрекинутог појаса туристичке понуде, са центрима у Београду, Гроцкој и Смедереву. Такође, појас шумадијске греде представља и најзначајнију туристичку осовину АП Београда, која ће активирањем да повеже Национални парк Фрушку Гору, Сремске Карловце, викенд зону у Чортановцима, старо језгро Земуна и Београда као фокусне тачке, преко Авале, Трешње, Космаја, Губеревачких шума са Липовачком шумом, и даље преко Кораћичке и Младеновачке бање према Опленцу, Крагујевцу и Аранђеловцу са Букуљом.
Рељеф, клима – у геоморфолошком погледу територија је разнолика и самим тим атрактивна са становишта туризма. Њена основна карактеристика су брдовити терени међу којима се истиче најсевернија шумадијска планина Авала са 511 mnv, коју карактерише разноврсна и специфична педолошка структура, повољна клима и богата вегетација и Космај са 628 mnv, ниска, релативно мала (око 2.000 ha), острвска планина окружена благо заталасаним побрђем у које су усечене плитке речне долине. Клима је умерено – континентална са четири јасно изражена годишња доба, од којих се издваја прва половина јесени, сува, топла и нарочито пријатна и релативно блага зима што све заједно погодује развоју целогодишњег туризма. 
	
Хидрографске одлике – у смислу туристичке вредности значајна су језера, реке и термоминерални извори. Дају основну физиономију простору и дефинишу туристичке функције. Од значаја су језера – вештачке акумулација Трешња и Бели Поток, затим Топчидерска река, Раља и Велики Луг са својим притокама и термоминерални извор у Кораћичкој бањи као и многобројни извори: Змајевац, Точак, Врбовац, Сакинац, Ладне воде, Велика чесма и др. 
	
Природна добра – на овој територији евидентирана су бројна природна добра, а статус (законом) заштићеног природног добара имају Авала и Космај као и поједине јавне зелене површине и стабла. 
	
Саобраћај (доступност) – подручје је покривено мрежом државних путева I и II реда од којих су посебно значајни путеви ка Крагујевцу, Смедереву, Чачку и Аранђеловцу. Осовину регионалног повезивања чини некадашњи Крагујевачки пут који повезује кључне тачке српске историје и културе и природне вредности. 
	
Стање животне средине – условљено је његовим природним условима, урбаном физичком структуром, привредном активностима и процесима који се одвијају. Одсуство индустрије на овим просторима, погодовало је постојању еколошки незагађене, очуване, здраве животне средине као један од основних предуслова за одрживи развој туризма.
Понуда и број лежајева угоститељских објеката на овој територији релативно су скромни и своде се на хотел „Country club Hotel Babe” који се налази у месту Бабе, пансион Конаци, здравствени центaр Извор у Стојнику, као и незнатном броју соба у приватном смештају у околним селима. Категоризација осталих угоститељских објеката није до краја извршена. Викенд насеља (преко 8.000 објеката) у космајском делу општине представљају квалитетан грађевински фонд способан да прими велики број посетилаца или гостију.
У подавалским селима су још увек у функцији угоститељски објекти Туристичког угоститељског предузећа Авала коме припадају хотел Авала, Митровићев дом, Липовица, Хиљаду ружа, пансион Београд и други појединачни мањи објекти.
Општа карактеристика подручја обухваћеног Просторним планом је да је то пре свега недовољно позната, неповезана туристичка дестинација, непрофилисаног имиџа. Туризам је употпуности занемарен, па су изостала неопходна улагања у развој (са изузетком уже зоне Авале). Потенцијалне туристичке локације су углавном запуштене, инфраструктурно неопремљене, спомен обележја – претежно незаштићена и неуређена и не садрже адекватну опрему за оптимално коришћење. Изузетно су слабо развијени смештајни капацитети у квантитативном и квалитативном смислу, а постојећи осим новијих, захтевају реконструкцију и доопремање. Зелени површине су неурећене, незаштићене и неопремљене садржајима. Mанифестације и богато културно-историјско наслеђе je недовољно запажено. Не постоји савремена технологија рада, забавних, културних, естетских програма, програма презентације, продаје туристичких производа, недостатак професионалног кадра и кадрова у туристичким занимањима и др.
3.3.2. Пољопривреда
Целокупно подручје Просторног плана је руралног карактера, терен је брежуљкаст, хетерогеног састава са мозаичним пољопривредним површинама под различитим културама на којима се земљиште користи претежно на традиционалан и екстензиван начин. 
	
Подавалска насеља Бели Поток, Рипањ, Пиносава и Зуце су пољопривредно оријентисана. Преовлађује окућничка пољопривреда, традиционалним ратарењем на ситним пољопривредним газдинствима. Ратарско сточарска производња доминира у оквиру породичних газдинстава, која овде држе доминантан део обрадивог земљишта и других пољопривредних фондова. Ратарске култура које се гаје у подножју Авале су углавном кукуруз и пшеница, због драстичног смањења сточног фонда, производња крмног биља је занемарљива. Сточарска производња намењена је искључиво сопственим потребама, као споредна делатност становништва, које је углавном запослено у ванпољопривредним делатностима.
Воћарство је традиционално на овом простору најснажнија пољопривредна грана. Засади воћа су бројни али на малим површинама, највише има шљива, јабука и крушака. С обзиром на потенцијале подручја, како земљишних, тако и климатских, воћарство је грана коју треба даље унапређивати. Сопот је осамдесетих година прошлог века, био лидер у воћарству Србије, тако да располаже полазним основама за даљи развој у производњи и афирмацији воћарства.
Пчеларство је делатност у успону, квалитетан мед и производи од меда су резултат добре и разноврсне пчелиње паше са мноштвом медоносног и лековитог биља. 
	
На територији градске општине Сопот доминира ратарска производња. Од пољопривредних грана су процентуално највише заступљени ратарство, сточарство и воћарство. Подкосмајска насеља Кораћица, Амерић и Велика Иванча, градске општине Младеновац, развила су ратарску и повртарску производњу, сточарство (гаје и квалитетна говеда сименталске расе, Велика Иванча) и воћарство. Постоји више задружних организација као и регистрованих удружења одгајивача говеда, оваца, пчела и Удружење воћара и виноградара.
3.3.3. Трговина
Према последњим расположивим подацима из децембра 2007. године Трговински простор по становнику износи 0,2 m2 
	и у односу на 0.94 m2 у 17 општина административног подручја града Београда што указује на недовољну покривеност. 
	
На подручју Просторног плана регистровано је четири станице за продају моторних горива, две у макроцелини Авала и две у контактној тачки Рипањ. 
	
Постојећи размештај трговинских капацитета није усклађен са планираним размештајем становника по макроцелинама и контактним тачкама. Највећа диспропорција јавља се у макро целини Губеревачке шуме – Трешња.
Табела 9: Просторни размештај трговине на мало и планираног броја становника по макро целинама и контактним тачкама




Мaкро целина и контактне тачке

Трговина на мало укупно

Трговина на мало прехрамбеном робом

Станице за продају моторног горива – пумпе

Број становника 2020. године



број

Пов. m2

%

Број

Пов. m2

%

Број

Пов. m2

%

бр

%



Авала

125

7.438

52

98

33.099

40

2

184

72

60.513

63



Рипањ

31

1.930

14

22

1.296

16

2

70

28

11.435

12



Губер. шуме

4

243

2

4

243

3

-

-

-

11.591

12



Сопот

4

3.842

27

2

2.622

32

-

-

-

4.981

5



Космај

26

733

5

25

713

9

-

-


7.693

8



УКУПНО

190

14.186

100

151

8.183

100

4

254

100

96.213

100



Напомена: Подаци прикупљени 2007. године за потребе израде Стратегије развоја трговине Београда, процена броја становника урађена у Урбанистичком заводу за потребе Просторног плана на основу пописа становништва из 2002. и 2012. године и процена Градског завода за информатику и статистику. 
	
3.3.4. Индустрија
С обзиром да je основна тема Просторног плана заштита и уређење природе и предела и туризам, индустријска производња је обрађена само као активност у њиховој функцији. 
	
Цео простор је претежно рурална средина са монофункционалном структуром локалне економије која је базирана на пољопривреди. Нема развијену индустрију осим спорадичних расутих појединачних погона мањег значаја и са тог становишта једна је од слабије развијених што је погодовало постојању еколошки чисте средине. 
	
Нешто већи капацитети концентрисани су у индустријској зони Сопот и на неколико појединачних локација, док су остали мањи капацитети дисперзно размештени, поред Сопота и у још свега неколико насеља (Неменикуће, Раља, Мали Пожаревац и др.).
3.4. Саобраћај и инфраструктурни системи
3.4.1. Саобраћај
Подручје у оквиру границе Просторног плана обухвата простор централног дела административног подручја града Београда. У оквиру границе су делови територије градских општина Вождовац, Барајево, Сопот и Младеновац. Поред насеља и центара општина најзначајнији генератори саобраћаја на овом подручју су локалитети природних и културних добара као и туристичко-рекреативне зоне.
Улога саобраћајног система у оквиру Просторног плана може се двојако посматрати. Са једне стране потребно је да саобраћајни подсистеми саобраћајног система, обезбеде добру повезаност свих делова територије у оквиру посматраног подручја, а са друге стране с обзиром на то да се ради о подручју посебне намене потребно је да саобраћај буде подршка даљем развоју подручја са мером која не угрожава значајна природна и културна добра.
Примарну путну мрежу подручја чине државни путеви IА, IБ, IIА и IIБ реда6.
Укупна дужина државних путева IА и IБ реда, у оквиру границе Просторног плана износи око 14 km, међутим значајно је напоменути да се и са источне и са западне стране посматраног подручја, непосредно уз границу Просторног плана, пружају државни путеви IБ реда 22 и IБ реда 25 (раније магистрални путеви М-22 и М-23).
Укупна дужина државних путева IIА и IIБ реда, у оквиру границе Просторног плана износи око 170 km, од којих најзначајнију улогу има државни пут IIА реда 149 – (раније регионални пут Р-200, Бели Поток – Влашко Поље), јер представља кичму путне мреже овог простора.
Државни путеви I и II реда представљају саобраћајнице које омогућавају „даљинске” везе овог простора са осталим деловима Републике Србије преко регионалне и магистралне путне мреже. У складу са наведеним за ово подручје поред осталих, посебно су значајни:
– ДП IБ реда 25 (М-23) за везу са Крагујевцем;
– ДП IIА реда 147 (Р-107) за везу ка Смедеревској Паланци односно ка државном путу I А реда 22 (М-22) и даље ка Чачку; и
– путни правац ДП IIА реда 150 (раније ДП II реда, Р-200а) за везу ка Аранђеловцу;
– кружни пут (раније ДП II реда број 168, Р-251) преко кога се остварује посредна веза ка Обреновцу односно Смедереву;
Опслуживање појединачних локација и мањих целина у оквиру границе Просторног плана врши се преко мреже осталих примарних путних праваца, локалних и општинских путева. Укупна дужина мреже ових путева у посматраном простору износи преко 300 km.
Густина путне мреже подручја у обухвату границе Просторног плана износи 0,91 km/km2, и дата је као количник укупне дужине путне мреже (збир дужина постојећих државних путева IА, IБ и II реда, остале примарне путне мреже и општинских путева) и укупне површине подручја које је предмет Просторног плана.
Опслуженост ПИО „Авала” државним, примарним односно општинским путевима се може оценити као добра. Непосредно уз границу предметног предела пружају се остали путеви, а преко простора у обухвату овог предела велики број примарних саобраћајних праваца од којих је од великог значаја кружни пут на Авали ДП IIБ реда 345 (раније државни пут II реда Р-200 б). Са северне стране овог простора у функцији је локални пут од Белог Потока ка Зуцу, док је са југоисточне стране у функцији општински пут кроз насеље Зуце који делом пролази и кроз ПИО „Авала”.
Средишњим делом ПИО „Космај” пролази ДП IIА реда 147 (Р-107) који се пружа од правца Барајева ка Младеновцу и Смедеревској паланци. Северно, уз границу посматраног простора пружа се путни правац ДП IIА реда 150 од Сопота ка Аранђеловцу (раније II реда Р-200а). Ка ДП IIА реда 147 (Р-107) који води преко територије ПИО „Космај”, воде општински путеви из Неменикућа, Амерића, Рогаче, Велике Иванче, док је у централном делу Космаја у функцији општински пут који је такође повезан на ДП IIА реда 147 (Р-107). У складу са наведеним, доступност и опслуженост ПИО „Космај” се може оценити као добра.
Железнички саобраћај на посматраном подручју одвија се:
– Једноколосечном магистралном пругом Београд – Младеновац – Ниш – Прешево – државна граница (Табановци) која је део паневропског Коридора X;
– Једноколосечном магистралном железничком пругом Београд – Раковица – Јајинци – Мала Крсна – Велика Плана;
– Једноколосечном магистралном електрифицираном пругом Београд – Ресник – Пожега – Врбница – државна граница (Бијело Поље).
Постојеће стање железничке инфраструктуре потребно је додатно развијати како у погледу даљег повећања нивоа услуге у превозу путника тако и у погледу свих других услуга везаних за квалитет и брзину промета путника и робе на овом подручју.
С обзиром на позицију како железничких пруга, тако и железничких станица у предметном простору, може се констатовати да постоје значајне могућности за већи удео железнице у саобраћајном опслуживању подручја.
У оквиру територије коју обухвата подручје посебне намене Авала – Космај носилац јавног превоза путника је аутобуски подсистем. 
	
Мањи део посматране територије опслужује својим аутобуским подсистемом Градско саобраћајно предузеће „Београд” (у даљем тексту: ГСП „Београд”), а већим делом Саобраћајно предузеће (у даљем тексту: СП „Ласта”).
ГСП „Београд” саобраћа на линијама ка Рипњу, Зуцу, Пиносави, Белом Потоку и Трешњи, док СП „Ласта” саобраћа на линијама ка Младеновцу, Сопоту, Раљи и Стојнику. Дуж траса којима саобраћају возила у систему јавног превоза путника организована су аутобуска стајалишта како би територија опслуге била што равномерније покривена. У постојећем стању, у функцији је аутобуска станица у Сопоту.
Мада за то постоје предиспозиције удео железнице у градско-приградском јавном превозу путника на овом подручју мањи је од потребног.
––––––––––
6 Називи државних путева дати су према Уредби о категоризацији државних путева („Службени гласник РС”, бр. 105/13 и 119/13). Са сврхом бољег сналажења у загради су дати ранији називи путних праваца који се помињу у овом Просторном плану.
 
3.4.2. Водопривредна инфраструктура
Водоснабдевање
Снабдевање водом овог простора одвија се преко више изолованих система различитих величина и степена развоја – београдског водовода, који опслужује све општине Београда и део градске општине Барајево, који ће ширећи се на приградске општине прерасти у велики регионални систем, до малих сеоских водовода.
Северни делови територије предметног подручја су под утицајем Београдског водоводног система и под утицајем резервоара „Дедиње”, ЦС „Дедиње”, ЦС и резервоара „Стражевица”, резервоара „Мокролушко брдо” и резервоара „Торлак” са развијеном примарном и секундарном водоводном мрежом Ø800 mm, Ø600 mm, Ø300 mm, Ø200 mm, Ø150–Ø100 mm, формирајући три висинске зоне.
У садашњим условима део насеља Рипањ се снабдева водом из београдског водоводног система прикључком на цевовод „Макиш – Петлово брдо – Младеновац” Ø 1.200 mm цевоводом Ø500–Ø350 mm II висинске зоне до ЦС „Рипањ”. Преко ЦС „Рипањ” вода се транспортује цевоводом Ø200 mm ка резервоару „Шупља стена” из кога се гравитационо снабдева водом насеље Зуце, потрошачи дуж Крагујевачког пута, део насеља Врчин и део насеља Рипањ, а преко ЦС „Авала” и насеља Пиносава, Бели Поток, Зуце и Авала. 
	
За град Младеновац и гравитирајућа насеља изграђен је централни организован систем за снабдевање водом. 
	
Водоводи ове општине непрекидно прате проблеми у тражењу стабилног решења снабдевања водом. Подручје градске општине Младеновац оскудева у погледу количина пијаће воде, а у погледу квалитета ситуација се може оценити неповољном. Становништво се снабдева водом из општинског водовода Младеновца, локалних водовода и индивидуалних бунара. Из постојећег локалног водовода, бунара и извора, односно организовањем појединачних или неколико домаћинстава на довођење вода са каптираног извора, снабдевају се водом: Амерић, Кораћица, Велика Иванча.
Локална изворишта су доста лоше заштићена што доводи до погоршања квалитета подземне воде.
Младеновац и околна рубна насеља водом за пиће снабдевају се из изворишта: „Конорин”, „Брестовица”, „Рајковац”, „Младеновац”, „Серава”, „Ковачевац”, „Село Ковачевац”, „Границе” и из бунара самаца која имају дефинисану зону санитарне заштите. Изворишта заједно с цевоводом Ø500 mm, који их повезује и пролази дуж целог града чини костур водовода Младеновца са резервоаром „Младеновац” запремине 3.750 m3.
Водоснабдевање насеља на територији градске општине Сопот обавља се из више просторно техничко-технолошких система грађених и активираних у различитим временским периодима. На општински Сопотски водовод прикључена су следећа насеља: Сопот, Ђуринци, Мали Пожаревац, Неменикуће, Рогача, Мала Иванча, Раља, Поповић, Парцани и насеља у подручју Космаја. 
	
Остала насеља која нису прикључена на градски водовод делом се водоснабдевају из локалних водовода. Удаљене куће за одмор и повремено становање такође се снабдевају водом из бунара.
На Космају постоји локални водовод, који се ослања на извориште „Врело”. Сва изворишта имају дефинисану зону санитарне заштите, и чувају се у будућности као локална изворишта, која су битна у хaваријским ситуацијама. Већина насеља има проблем поузданог водоснабдевања у летњем периоду године.
Нека насеља немају довољне количине воде из постојећих система јавног водоснабдевања, или нису у целости прикључени на те системе, који су претежно сепаратни, односно покривају једно село или његов део (Велика Иванча, Кораћица, Стојник, Бабе). Викенд насеља и други објекти на самом Космају, добијају воду из каптираних извора на Кораћичкој страни планине, а у новије време и прикључком на сопотски водоводни систем.
Изграђени објекти на Авали (хотели, домови, планинарске куће) прикључени су на градску водоводну мрежу из београдског водоводног система из ЦС „Липовица”, ЦС „Авала” и резервоара „Шупља стена”. 
	
Снабдевање водом за пиће, за посетиоце, организовано је уређењем две јавне чесме:
– „Сакинац” у близини објекта шумарске Управе; и 
– „Ладне воде” у долини Врановачког потока.
Подавалска села која окружују заштићено добро Бели Поток, Пиносава, Зуце и Рипањ нису у потпуности повезане на градску водоводну мрежу. Мањи део ових насеља и данас се водом за пиће снабдевају из извора и копаних и бушених бунара различите дубине.
Одвођење и третман отпадних вода
Развој канализационог система у Београду и насељима био је знатно успоренији од развоја водоводних система, по обухвату и степену прикључења. Непостојање капиталних објеката и веома распрострањено изливање отпадних вода дуж градских водотока карактерише канализационе системе.
Северни делови предметне територије припадају „Централном” београдском канализационом систему са реципијентом димензија 80/120 cm, 110/165 cm Топчидерским колектором и колектором 60/110 cm дуж Каљавог потока. Реципијенти кишних вода су Кумодрашки, Каљави и Јелизовачки поток, који су делимично уређени.
Простори Јајинаца и Кумодража налазе се у границама развојних планова београдског канализационог система.
Насеље Јајинци припада територији где је каналисање по сепарационом и општем принципу и налази се у границама „Централног” канализационог система. Улица војводе Степе је вододелница између Топчидерског и Кумодрашког слива. Ова територија се налази већим делом на подручју топчидерског канализационог система где је заступљен сепарациони принцип каналисања. Реципијент за употребљене воде је Топчидерски фекални колектор 60/110 cm, а за атмосферске воде Топчидерска река.
Један мањи део територије (подручје између Војводе Степе, Бебелове, Беранске, јужна граница) припада бањичком канализационом сливу, где је каналисање по општем принципу. Главни реципијент је Бањички општи колектор 60/110 cm који отпадне воде одводи према старом Мокролушком колектору. Средином Улице војводе Степе изграђен је општи канал Ø400 mm који отпадне воде одводи до Кумодрашког колектора 90/150 cm.
Реципијент за атмосферске воде насеља Јајинци су Бањички поток, који је низводно зацевљен у колектор 160/180 cm, Каљави поток и поток Јелезовац чије воде прихвата кишни колектор 300/190 cm, у Улици Пере Велимировића и даље их одводи у Топчидерску реку.
Насеље Кумодраж највећим делом припада централном канализационом систему где се каналисање врши по сепарационом принципу, а једним мањим делом припада Болечком канализационом систему који још увек није заснован и где је планирано каналисање по сепарационом принципу.
Главни реципијент за одвођење отпадних вода за Кумодрашки слив (северни делови насеља Кумодраж) је постојећи општи Кумодрашки колектор 90/150–120/180–200/150 cm који прихвата и воде Кумодрашког потока, а улива се у стари Мокролушки колектор. Недостатак капацитета овог колектора манифестује се плављењем низводних делова слива.
Отпадне воде насеља Кумодраж гравитирају према:
– Кумодрашком сливу – део Мокролушког слива;
– сливу Раковичког потока – слив Топчидерске реке и реципијента Манастирког колектора Ø 600 mm. Реципијент за атмосферске воде је Раковачки поток. За сада нема канализационих објеката – реципијената;
– сливу Каљавог потока – слив Топчидерске реке и реципијента Бањичког колектора 60/110 cm у Улици Пере Велимировића. Реципијент за атмосферске воде је Каљави поток. Узводно се налази фекални канал Ø 300 mm дуж десне обале Каљавог потока недовољног капацитета;
– сливу потока Липовица – који се улива у поток Јелезовац где нема изграђене канализације;
– сливу Завојничке реке (Болечки канализациони систем који још није заснован) – главни реципијент за атмосферске воде је Завојничка река која је притока реке Болечице, а за употребљене воде је планирани фекални колектор – Болечки фекални колектор Ø600–Ø1.200 mm.
У оквиру просторне целине Рипањ није изграђен градски канализациони систем, тако да се одвођење отпадних вода врши интерним објектима – септичким јамама и слично.
У граду Младеновцу већ постоји изграђен систем за одвођење фекалних и делом кишних вода, на који ће се прикључити насеља у граници Просторног плана, односно Велика Иванча, Кораћица и Амерић. Изграђена канализација базирана је на усвојеном чистом сепарационом систему. Главни колектор фекалне канализације је димензија Ø400 mm, а поред њега је азбест – цементна цев пречника Ø600 mm, која је изведена до испод железничког моста преко реке Луг. 
	
Не постоји комплетно скупљање и пречишћавање отпадних вода, па се отпадна вода излива у реку Велики Луг без пречишћавања на три излива, што деградира квалитет водотока.
Посебан проблем је одсуство постројења за пречишћавање отпадних вода и канализације у насељима која су у близини главних изворишта.
У приградским насељима Велика Иванча, Кораћица и Амерић није изграђена канализациона мрежа. Отпадне воде се одводе у непрописно изграђене септичке јаме. 
	
На територији градске општине Сопот организовани систем јавне канализације имају само делови општинског центра Сопот и насеља Раља. У осталим насељима општине Сопот системи се развијају као сепарациони и не покривају све кориснике у насељима. Отпадне воде се без икаквог третмана испуштају у реципијент, реку Сопочицу, преко колектора Ø400 mm.
Евакуација отпадних вода у осталим насељима је посебно проблематична. Употребљене воде се изливају у примитивно изграђене упијајуће септичке јаме, земљиште и потоке, чиме се директно загађују бунари намењени водоснабдевању, извори, земљиште и водотоци. Проблем је евидентиран у скоро свим насељима. Велики проблем у насељу Сопот представља некомплетна и неизграђена канализација, а у насељима Раља и Бабе постоје и нехигијенске септичке јаме. Опремљеност насеља на подручју планине Космај основном мрежом комуналне инфраструктуре је релативно заокружена, али са доста недостатака и проблема које треба решавати.
Сви изграђени објекти на Авали у оквиру заштићеног природног добра и подавалска села Бели Поток, Зуце и Пиносава нису повезани на градску канализациону мрежу, већ се отпадне воде сакупљају у септичке јаме.
Већина објеката има само пропусне септичке јаме и јаме за осоку без пречишћавања.
Уређење водотока
Подручје Просторног плана је са хидрографског и хидролошког становишта угрожено од поплава на више начина, што подразумева концепцијски доста различите мере заштите.
Водотоци су бујичног карактера који угрожавају делове града, насеља и земљишта поплавама и подземним водама краткотрајног карактера и велики је број нерегулисаних водотока без изграђених ретензија за ублажавање таласа великих вода.
Северни део предметног подручја припада сливу Топчидерске реке и подсливовима регулисаног тока Каљавог потока и потока Јелезовац, који су десне притоке Топчидерске реке. Поток Јелезовац није регулисан.
Подручје Рипња се налази на горњем делу слива Топчидерске реке скоро целом својом површином, док мањим делом, на источном крају, захвата и слив регулисаног тока реке Болечице, односно Врчинске реке. Водотокови су тако претежно оријентисани ка сливу реке Саве, а мањим делом ка сливу реке Дунав.
Слив Топчидерске реке је са добро развијеном хидрографском мрежом, око 40 притока који су претежно бујичног карактера. Топчидерска река је регулисана до km 12+200 према стационажи речног тока гледано од Ушћа у реку Саву.
Режим вода добрим делом, а посебно у узводном току, није регулисан, тако да при већим пљусковима долази до формирања поплавних бујичних таласа, изливања вода из корита и плављења низводних делова сливова.
На сливу је од планираних радова изведена регулација Беле реке, као и брана и акумулација. Корито Беле реке је уређено у дужини од 1,7 km, на делу од ушћа у Топчидерску реку до профила испод бране. Брана и акумулација „Бела река” у горњем делу слива, спада у групу малих брана, према критеријумима за ову врсту објеката и испуњава неке од претходно наведених намена.
На територији градске општине Младеновца налази се више мањих водотока бујичног карактера – слива река Велики Луг. Велики Луг, Јабланица и поток Серава регулисана су у оквиру непосредне градске територије.
Постоји једино језеро Марковачко на реци Кошарна. Територија градске општине Сопот се налази на самој Шумадијској греди, развођу између Колубаре и Велике Мораве, са приближно једнаким површинама на обе стране.
Источни део општине се дренира преко Великог Луга и Раље у Велику Мораву и Дунав, а западни део преко притока Бељанице и Турије у Колубару.
Река Раља је овде типичан бујичарски ток, корито јој је нерегулисано и често плави алувијалну територију.
Велики Луг прима већу притоку код Ђуринаца, то је Сопотска река која има врло разгранат речни систем. На проласку кроз Сопот река је регулисана. Највећа притока Великог Луга је Трнава, десна притока која дренира источне и северне падине Космаја. Хидрографску мрежу западног дела градске општине Сопот чине притоке река Турије и Бељанице. Сви ови токови су нерегулисани и често се изливају након јачих падавина.
Површинске воде истражног подручја планине Космај припадају сливовима Колубаре и Велике Мораве, односно Јасенице.
Подручје припада десном, западном делу слива Луг, а главне притоке на јужној страни Космаја су Милатовица (са изворишним крацима Бесна река, Сленичарски поток и поток Турчић) и поток Алинац. На источној страни су кратки и водом сиромашни потоци Драганић, Грабовац и Вуковац, док североисточне падине Космаја припадају сливу Трнаве (Зубанске реке) чији су најјачи изворишни краци поток Кастељан и Селиште у атару села Неменикуће. На крајњем североистоку налазе се Луњевачки поток (главни изворишни крак Луга) и Сопотска река. Све споменуте притоке Луга представљају у средњим и доњим деловима свога тока периодске водотоке, односно пресушују скоро сваке године.
Слив Колубаре захватају најзначајнији водотоци Турија (са изворишним крацима Велике и Мале Тресије и притокама Мешетин и Дрлупска река) и Стојничка река (десна притока Бељанице), која се у горњем делу назива Дучинска река. 
	
Турија је, такође, периодски водоток, док Стојничка река, у делу низводно од села Стојника и поток Прутен изузетно ретко пресушују.
3.4.3. Енергетска инфраструктура
Електроенергетска мрежа и постројења
Систем снабдевања електричном енергијом предметног подручја чине два основна елемента и то: објекти за пренос електричне енергије и објекти за дистрибуцију електричне енергије. 
	
У оквиру граница Просторног плана изграђена је трафостаница ТС 110/35/10 kV „Београд 18 (Раља)” (Sinst = 2x31,5 МVA) и ТС 110/35 kV „Београд 11” (Sinst = 2x63 МVA). 
	
Преносна мрежа реализована је преко високонапонских водова 400, 220 и 110 kV. 
	
На предметном подручју реализовани су следећи електроенергетски објекти напонског нивоа 400, 220 и 110 kV:
– надземни вод 400 kV бр. 412 који повезује ТС 400/220 kV „Београд 8” и ТС 400/220 kV „Обреновац А”;
– надземни вод 220 kV бр. 204 који повезује ТС 220/110 kV „Београд 3” и РП 220 kV „Бајина Башта”;
– надземни вод 220 kV бр. 213/2 који повезује ТС 220/110 kV „Београд 3” и ТС 400/220 kV „Обреновац А”;
– надземни вод 220 kV бр. 251 који повезује ТС 400/220 kV „Београд 8” и ТС 220/110 kV „Београд 3”;
– надземни вод 220 kV бр. 252 који повезује ТС 400/220 kV „Београд 8” и ТС 220/110 kV „Београд 3”;
– надземни вод бр. 101АБ/1 који повезује ТС 220/110 kV „Београд 3” и Смедерево 2 и ТС 110/35/10 kV „Београд 18 (Раља)”;
– надземни вод бр. 129А који повезује ТС 220/110 kV „Београд 3” и ТС 110/10 kV „Београд 1”;
– надземни вод бр. 129Б/2 који повезује ТС 220/110 kV „Београд 3” и ТС 110/10 kV „Београд 19”;
– надземни вод бр. 131/1 који повезује ТС 220/110 kV „Београд 3” и ТС 110/10 kV „Београд 33 (Калуђерица)”;
– Надземни вод бр. 136А/2 који повезује ТС 220/110 kV „Београд 17” и ТС 110/35 kV „Београд 11”;
– Надземни вод бр. 136Б/1 који повезује ТС 220/110 kV „Београд 3” и ТС 110/35 kV „Београд 13”;
– надземни вод бр. 136Б/2 који повезује ТС 220/110 kV „Београд 17” и ТС 110/10 kV „Београд 13”;
– надземни вод бр. 137/2 који повезује 110/25 kV „Ресник” и ТЕ Колубара; и
– надземни вод бр. 141 који повезује ТС 220/110 kV „Београд 3” и ТС ХИП Панчево 1.
Постојећи високонапонски водови изведени су надземно па је потребно при планирању изградње водити рачуна да се на угрози функционалност и сигурност како самих објеката тако и садржаја у непосредној близини објеката. 
	
Дистрибутивна електрична мрежа реализована је посредством напојних ТС 110/35/10 kV „Београд 18 (Раља)” и ТС 110/35 kV „Београд 11” следећих ТС 35/10 kV:
– ТС 35/10 kV „Сопот” (Sinst = 8 МVA);
– ТС 35/10 kV „Дучина” (Sinst = 8 МVA);
– ТС 35/10 kV „Рипањ” (Sinst = 2х8 МVA); и
– ТС 35/10 kV „Јајинци” (Sinst = 2х8 МVA);
са напојним подземним и надземним електроенергeтским водовима 35 kV.
Интензивну стамбену и другу изградњу у претходном периоду без потребне урбанистичке документације, пратила је и изградња електричне мрежe за напајање. 
	
На подручју природног добра, развијена је електроенергетска мрежа напонског нивоа 10 и 1 kV. Постојеће локације и објекти на заштићеном природном добру, напајани су подземним електроенергетским водовима. У подавалским и космајским насељима развијена је електроенергетска мрежа (комбиновано надземно и подземно), а сви објекти адекватно су снабдевени електричном енергијом. 
	
3.4.4. Телекомуникациона мрежа и постројења
У границама предметног подручја изграђена је ТК мрежа у насељима Јајинци, Кумодраж, Пиносава, Бели Поток, Рипањ, Брђани, Мала Иванча, Парцани, Раља, Мали Пожаревац, Мали Поповић, Губеревац, Бабе, Сопот, Ђуринци, Стојник, Дучина, Рогача, Неменикуће, Велика Иванча, Кораћица, Амерић, Космај. У оквиру предметног подручја је укупно 19 комутационих центара са 42 кабловска приступна подручја. Сви комутациони центри су повезани, директно или индиректно, спојним оптичким и/или бакарним кабловима са надређеном централом.
У Сопоту и Јајинцима је изграђена тк канализација дуж главних улица у околини комутационог центра Сопот и дуж Булевара ослобођења (ЈНА).
Тк каблови су положени у зонама регионалних и локалних путева.
На предметном подручју изграђено је више базних станица мобилне телефоније.
3.4.5. Систем даљинског грејања
На предметном подручју егзистирају следећа грејна подручја са топлотним изворима:
– Грејно подручје топлане ТО „Вождовац”: Део територије Просторног Плана припада топлификационом систему топлане ТО „Вождовац” укупног називног производног капацитета од Q=256 MW и топловодном конзуму магистралног топловода Кумодраж пречника Ø457,2 mm капацитета Q=25 MW. На овом грејном подручју Јавно комуналног предузећа „Београдске електране” осим испоруке топлотне енергије за грејање обезбеђују и припрему потрошне топле воде непрекидно 24 часа у току целе године.
– Грејно подручје котларнице „Гај” у Барајеву: На делу предметне територије која припада градској општини Барајево дистрибуција топлотне енергије се врши преко котларнице „Гај” производног капацитета од Q=8 MW. Постојећа топловодна мрежа изведена је уз саму спољну границу Просторног плана.
На деловима градских општина Младеновац и Сопот који припадају територији Просторног плана не постоји изведена топловодна мрежа са постројењима.
Не постоје јаче развојне могућности за развој система даљинског грејања, сем на грејном подручју топлане ТО „Вождовац”. 
	
3.4.6. Систем снабдевања природним гасом
На предметном простору изведени су и у експлоатацији следећи гасоводи и постројења:
– магистрални гасовод деоница МГ-05/II Остружница – Бели Поток (ГМРС „Авала”) пречника Ø610 mm, притиска р=50 бар-а;
– магистрални гасовод деоница МГ-07 Бели Поток (ГМРС „Авала”) – Велико Орашје, пречника Ø610 mm, притиска р=50 бар-а;
– Главна мерно-регулациона станица (ГМРС) „Авала” капацитета Bh=79.000 m³/h природног гаса;
– Градски гасовод деоница ГМ 05-04/1 од ГМРС „Авала” до ТО „Вождовац” пречника Ø457,2 mm и притиска р=6÷12 бар-а;
– Главна мерно-регулациона станица (ГМРС) „Сопот”;
– Разводни гасовод за ГМРС „Сопот” пречника Ø 114,3 mm, притиска р=50 бар-а од постојећег магистралног гасовода МГ-07;
– Мерно-регулационе станице (у даљем тексту: МРС) у оквиру градске општине Сопот: МРС „Сопот”, МРС „Мали Пожаревац”, МРС „Рогача”, МРС „Неменикуће”, МРС „Космај”, МРС „Поповић” и МРС „Раља”;
– Нископритисна (р=1÷4 бар) дистрибутивна гасоводна мрежа у насељима градске општине Сопот;
– Нископритисна (р=1÷4 бар) дистрибутивна гасоводна мрежа у делу насеља Јајинци.
Постојећа гасоводна мрежа представља добар предуслов за наставак гасификације предметног простора ради остварења потреба за грејањем, кувањем, топлом водом и у мање технолошке сврхе.
3.4.7. Обновљиви извори енергије
Досадашња експлоатација чврсте биомасе у непосредној близини планског подручја (градска општина Барајево) показала је низ предности у односу на угаљ, као што су: 
	
– постизање квалитетног сагоревања горива у котловима, чиме се повећава степен искоришћења примарног горива; 
	
– велико смањење емисије загађујућих материја; 
– значајно смањење мање количине пепела, чиме се решавају и проблеми складиштења, одвоза и депоновања истог; и 
	
– елиминација прљања животне средине услед растурања горива при транспорту, истовару и складиштењу. 
	
За развој и коришћење обновљивих извора енергије (пре свега биомасе) даје се подстицај потенцијалним инвеститорима, али уз предуслов усвајања одговарајуће законске регулативе, као и подзаконских аката, која би прецизније одредила начин изградње оваквих врста објеката и постројења. 
	
3.4.8. Комунална инфраструктура
Поуздани подаци о количинама, врстама и токовима отпада на територији обухваћеној Просторним планом не постоје. Комунални чврст отпад организовано се прикупља, од стране Јавно комуналног предузећа „Градска чистоћа”, Јавно комуналног предузећа „Младеновац”, Јавно комуналног предузећа „Сопот” и Јавно комуналног предузећа „20. октобар”. Одлагање овог отпада врши се на депонијама које не задовољавају стандарде за ову врсту објеката, и представљају потенцијални ризик за животну средину подручја у коме се налазе. Отпад са градских општина Вождовац и Барајево одлаже се на градској депонији у Винчи, док се отпад из градске општине Младеновац одлаже на депонији „Младеновац”, а из градске општине Сопот на депонији „Космај”. У насељима која нису обухваћена организованим системом прикупљања, као и дуж прометних саобраћајница, формиран је велики број сметлишта. Примарна селекција рециклабилних материја (polietilen teraftalat (у даљем тексту: ПЕТ) амбалажа и папир) врши се само на малом делу предметног подручја. Прикупљање опасног индустријског отпада се не врши организовано, већ се исти одлаже у оквиру комплекса самих генератора (врло често на неадекватан начин, непоштујући основне мере заштите животне средине). Неопасан индустријски отпад се одлаже са комуналним отпадом на градској депонији. Медицински отпад се прво третира у уређају за инактивисање, а затим одвози на комуналну депонију. 
	
Мрежа пијаца није довољно развијена и не покрива равномерно предметно подручје. У Сопоту и Раљи постоје зелена и сточна пијаца, док се у насељу Неменикуће периодично формира сточна пијаца. 
	
У сваком насељу, на подручју обухваћеном предметним планом, постоји једно или више хумано гробље. Нека од постојећих гробља су у надлежности јавно комуналних предузећа, уређена и редовно се одржавају, док су друга стихијски настала и сахрањивање на њима се врши фамилијарно, без јасне парцелације гробних места. Ова гробља је потребно санирати, реконструисати и испитати могућности њиховог проширења и даљег коришћења. 
	
3.5. Заштита животне средине и заштита од елементарних непогода и од интереса за одбрану земље
3.5.1. Заштита животне средине
Националним програмом заштите животне средине дефинисани су стратешки циљеви политике заштите животне средине, као и специфични циљеви према медијумима (ваздух, вода, земљиште) и секторима, односно, утицајима појединих сектора на животну средину (индустрија, енергетика, пољопривреда, рударство, саобраћај итд.). Такође, утврђени су и приоритетни циљеви у оквиру медијума и сектора и предложене су неопходне реформе, како би се постигле све промене потребне за спровођење циљева. Предложене реформе обухватају реформе регулаторних инструмената, економских инструмената, система мониторинга и информационог система, система финансирања у области заштите животне средине, институционална питања и захтеве везане за инфраструктуру у области заштите животне средине. Имајући у виду да је један број наших документа на националном нивоу усклађен са препорукама и директивама Европске уније, као и да је у току хaрмонизација већине прописа, на овом месту треба истаћи да је према Директиви 2001/42/Е7 Европског парламента и Савета од 27. јуна 2001. године један од циљева дефинисање стратешког планирања, односно просторног и урбанистичког планирања као превентивне активности у заштити животне средине. 
	
Квалитет амбијенталног ваздухa условљен је емисијама SО2, NОх, СО, чађи, суспендованих честица, тешких метала и других загађујућих материја које потичу из различитих објеката и процеса. 
	
Квалитет ваздухa на предметном простору није значајније угрожен, осим у извесној мери у зони важнијих саобраћајница (посебно аутопута Београд – Ниш и Кружног пута), као и услед утицаја енергетских процеса у урбаној средини (котларнице, индивидуална ложишта), грађевинске делатности, неодговарајућег складиштења сировина, депонија отпада и др. Значајнијих индустријских извора загађења ваздухa нема.
Главне изворе загађења површинских вода на предметном подручју представљају нетретиране комуналне отпадне воде, дренажне воде из пољопривреде, процедне воде из депонија, као и загађења везана за поплаве. Проблем одвођења отпадних вода представља један од најзначајнијих на предметној територији. Канализациони систем није изграђен на подручјима сеоских месних заједница, па чак не покрива ни све општинске центре. Градске комуналне отпадне воде се не пречишћавају што представља озбиљан фактор угрожавања земљишта, површинских и подземних вода, као и несанитарне септичке јаме.
Програмом контроле квалитета површинских вода у току 2009. године, обухваћени су следећи водотокови чија се изворишта налазе у оквиру предметног подручја: Топчидерска река, Велики Луг, Раља, Болечица, Турија. Квалитет њихових вода се систематски прати у доњим деловима токова.
Воде Топчидерске реке су веома загађене, највише органским материјама. У 2009. години квалитет воде је константно био ван граница II класе речних вода. Велики Луг је до те мере деградиран комуналним и индустријским отпадним водама Младеновца, Сопота и околних насеља, да представља отворени колектор отпадних вода и константно је ван свих класа бонитета. Слична је ситуација и са Болечицом, док је вода у реци Раљи, од четири узорковања током године, у просеку у два у границама II класе бонитета. У преостала два узорковања одступа од II класе бонитета због измењених микробиолошких, физичко-хемијских параметара и коли титра. У погледу квалитета вода реке Турије сви узорци су одступали од II класе бонитета у 2009. години.
У редовном програму мониторинга се налазе и три јавне чесме („Врановац”, „Сакинац” и „Велика” – Бели Поток) и подавалска акумулација „Бела река” у Рипњу. Према квалитету воде, чесме на Авали спадају у групу чесама са ниским процентом физичко-хемијске и високим процентом бактериолошке неисправности, док чесма „Велика” има висок проценат физичко-хемијске и ниски проценат бактериолошке неисправности и по томе је карактеристична.
Код акумулације „Бела река” забележена су физичко-хемијска и микробиолошка одступања. У појединим деловима купалишне сезоне вода није одговарала квалитету намењеном рекреацији, али патогени микроорганизми који се могу пренети хидричним путем нису детектовани. 
	
На предметном простору загађење земљишта се најчешће јавља као последица пољопривредних и саобраћајних активности. 
	
Извори загађења земљишта су доминантно последица људских активности и обухватају отпадне воде, загађиваче пореклом из атмосфере и чврст отпад различитог порекла.
Дуж магистралних саобраћајница, посебно у зони утицаја аутопута, квалитет земљишта је угрожен таложењем загађујућих материја из издувних гасова саобраћајних средстава (Pb и PAH). Узроке деградације квалитета земљишта треба тражити у ниском нивоу комуналне и стамбене хигијене, неконтролисаној примени агрохемијских средстава, недостатку инфраструктурних објеката, уређаја за пречишћавање отпадних вода и емисије гасова, постојању дивљих депонија и др.
Ниво буке у Београду прати се већ више од 30 година, али предметно подручје није у градском систему мониторинга.
Комунална бука потиче највећим делом од саобраћаја, док су индустрија, мала привреда, грађевинарство и друге активности од мањег значаја. Према досадашњим подацима, највећа прекорачења дозвољених нивоа буке су у зони поред прометних саобраћајница. 
	
3.5.2. Заштита од елементарних непогода – сеизмика, клизишта, поплаве и висок ниво подземне воде
Свака територија на Земљиној површини зависно од комплексности природних услова има изражене специфичности и предиспозиције за одређене природне појаве и процесе, а тиме и за угроженост различитим природним хaзардима. Територија Београда изложена је опасностима од природних непогода, а степен угрожености је различит у зависности од врсте непогоде, али довољан да може изазвати знатне последице, угрозити здравље и животе људи и проузроковати штету већег обима на материјална добра. 
	
Познавање склоности простора за настанак одређеног природног хaзарда има велику важност у правилној намени површина, заштити становништва и материјалних добара у тим зонама, изради стратегија просторног развоја, заштити животне средине и стварању оквира за доследну примену концепта одрживог развоја. Ако се пође од чињенице да природни услови најчешће представљају потенцијале, а хaзарди ограничења у планирању, уређењу и развоју неког простора, онда је оправдана њихова анализа са различитих аспеката.
Имајући у виду природне карактеристике територије Просторног плана, као најважнији природни хaзарди издвајају се сеизмика, клизишта, oдрони, поплаве и бујичне поплаве, као природни процеси који директно и индиректно угрожавају људе, материјална добра и сам простор. 
	
Угроженост простора сеизмичком активношћу, представља битан чинилац при планирању простора и намене коришћења земљишта, као и при одређивању степена концентрације физичких структура и инфраструктурних објеката. 
	
На подручју РПП Београда сеизмички ризик условљен је активношћу две блиске сеизмогене зоне – Космаја и Лазаревца, као и присуством бројних удаљенијих зона (Фрушка Гора, Алибунар, Зрењанин – Јаша Томић, Голубац, Крупањ – Лозница, Свилајнац, Рудник и друго).
Према Сеизмолошкој карти Србије (публикованој 1987. године) која изражава очекивани максимални интензитет земљотреса, територија Просторног плана је на олеати за повратни период времена од 100 година лоцирана у подручју VII и VIII степена MCS скале, а за повратни период од 500 година у подручју VIII и IX степенa MCS скале. На картама су приказани очекивани макросеизмички интензитети на површини терена за карактеристично тло. Појам карактеристичног тла није детаљно дефинисан, али се на основу примењене методологије у изради карата може закључити да су у оквиру овог појма представљена сва тла, различитих геомехaничких карактеристика, која у смислу амплификације утицаја земљотреса узрокују ефекат. 
	
Подручје Авала – Космај па све до Рудника познато је по појавама штетних и разорних земљотреса, као одраз интензивне сеизмичке активности. По томе ово подручје спада у подручје са најјачом сеизмичком активношћу. 
	
Најпознатија трусна област је Рудник. Један од најјачих земљотреса у Србији, који је захватио ову територију се десио 15. маја 1927. године и имао је епицентар у области планине Рудник. Интензитет овог потреса је износио 9°МКС (64). Друга епицентрална област са истим макросеизмичким интензитетом је област Лазаревца и Рудовца (24. март 1922. године). Остали јачи земљотреси, интензитета од 6–9° МКС скале десили су се на простору Букуље, Космаја и Белановице. Оно што је заједничко за све земљотресе на овом простору је да су земљотресна огњишта (хипоцентар) на малој дубини (до 10 km).
Сви земљотреси у овој области јављају се на просторима са појавама терцијарних магматских и вулканских стена и у близини или дуж већих тектонских дисконтинуитета.
Клизишта су, у најширем смислу, последица савремених геодинамичких процеса и формирају се на падинама при одређеним инжењерско-геолошким условима, а представљају један од основних фактора ограничења коришћења простора. Фактори који утичу на стварање и активирање клизишта и процеса клизања су многобројни, али у највећем броју случајева њихово здружено дејство доводи до нарушавања природне стабилности терена и клизања.
Велики део територије Просторног плана је угрожен различитим појавама нестабилности, судећи по подацима из Катастра, из 1981. године. Бројна клизишта јављају се у зони већих водотока (Губеревачка река, Стојничка река, Турија, Метница, Грабовац, Луг, Сопотска река) као и на подручју Кумодража, Раковице, Белог Потока и Пиносаве.
Подручја у зони приобаља Раље посебно су угрожена дубоким и великим клизиштима, која су се последњих година реактивирала и угрожавају деоницу аутопута.
Тренутно не постоји одговарајући катастар клизишта за ову територију, а то је од изузетне важности за било какву намену коришћења површина. Овим се потврђује недовољна интеракција између просторног планирања и превенције ризика од природних непогода.
Потенцијално плавна подручја захватају велику површину и на њима се налазе насеља и индустријски објекти. Мањи водотоци, бујичног карактера, угрожавају делове терена краткотрајним, али веома опасним поплавама. Ниске долинске зоне угрожавају подземне воде, које коинцидирају са високим нивоима Бељанице, Губеревачке реке, Раље, Луга, Милатовице и друго, посебно при њиховом дугом трајању. Такође, постоје и водотоци који су само делимично регулисани, што је основни разлог због чега се морају третирати у контексту одбране од поплава на нерегулисаним бујичним водотоцима. Са аспекта одбране од бујичних поплава, подручје Просторног плана спада у средње угрожене. 
	
У оквиру анализе потенцијалне угрожености подручја од бујичних поплава, важно је истаћи да скоро сви водотоци у категоријама средње и велике опасности од поплава припадају групи нерегулисаних водотока, изван републичког водопривредног плана за заштиту од вода.
Тренутно стање карактерише непотпуност и недоступност информација о ризицима од могућих природних непогода, као и о последицама које могу изазвати, при чему се посебно издваја недовољно учешће јавности („public participation”). Посебно се издваја недовољан капацитет локалних органа, стручних служби и консултаната за савремени приступ управљању ризицима од природних непогода, као и неадекватан мониторинг природних, природно-антропогених и антропогених процеса у циљу заштите од природних непогода. Тренутно стање карактерише и непостојање јединствене базе података о просторном размештају одређених природних непогода. 
	
Стање укупног система заштите од природних непогода Просторног плана није задовољавајуће, посебно у односу на просторне аспекте управљања ризиком.
3.5.3. Заштита простора од интереса за одбрану земље
Према подацима Министарства одбране (Сектор за материјалне ресурсе, Управа за инфраструктуру, Пов. Број 2483-6 од 28. септембра 2011. године), на подручју Просторног плана налази се 15 перспективних комплекса посебне намене који не могу мењати свој статус – намену и девет комплекса посебне намене који су закључком Владе обухваћени списком непокретности које нису неопходне за функционисање Војске Србије. Сви наведени комплекси имају карактер поверљивих података и приказани су у посебном прилогу са мерама заштите од интереса за одбрану земље, који је саставни део овог просторног плана.
3.6. Потенцијали и ограничења
Основни потенцијали планског подручја по појединим областима су:
1) У области заштите природе, предела и културних добара: значајни природни ресурси, пре свега Заштићена природна добра – предео изузетних одлика Авала и Космај, увршћени у еколошки значајна подручја еколошке мреже Републике Србије, Eмерaлд подручја и Одабрана подручја за дневне лептире; разноликост четири типа карактера предела у оквиру којих су шуме: Степин Луг, Авала, Космај, Губревачке шуме, Трешња, шуме око Спомен парка Јајинци и шуме у долини река Велики Луг, Турије, Бељанице, Губеревачке и Топчидерске реке, као потенцијална излетничко-рекреативна подручја, а као потенцијал за развој ловног туризма ловно узгајивачки центар дивљачи „Трешња” (117,23 ha) и пет отворених ловишта (укупно 115,35 ha); разноврсност културне баштине, археолошки локалитети и већи број културно-историјских споменика (споменик Незнаном јунаку, Родна кућа војводе Степе Степановића, Сопотски Хaн, Манастир Павловац и др.).
2) У области природних система и ресурса: богатство флоре и фауне Авале (око 597 биљних врста и 67 врста птица, од којих је 21 врста заштићена и Космаја (557 биљних врста и 96 врста птица) са заступљеношћу различитих вегетационих заједница; Степин Луг, Авала, Трешња, Губеревачке шуме и Космај чине шумске комплексе са веома богатим флористичким саставом; побрђа и заравани у непосредним сливовима Раље и Луга карактерише заталасан рељеф, испресецан речним долинама дуж којих се пружа очувана приобална вегетација; лежиште различитих минералних сировина, и то: једино налазиште минерала цинабарита у Србији, нов минерал пронађен на Авали – авалит, лежишта металичних сировина (живе, олова, цинка и сребра), неметаличних минералних сировина за производњу грађевинског материјала; у подручју истраживања има доста појава минералних, термалних и термоминералних вода; хидрографска мрежа је веома добро развијена и заступљена је са мањим и средњим рекама и многобројним потоцима, а хидрогеолошки подручје поседује три типа издани (село Трешња, Парцани, Шупља стена, Топчидерска река, Железничка река и др.); на подручју Авале и Космаја земљиште је углавном обрадиво, плодно земљиште најзаступљеније је у делу Раље погодно за развој пољопривредних култура; добар проценат шумовитости погодан за развој спорта и рекреације и висок ниво разноврсности екосистема и врста погодан за развој ловства.
3) У области становништва, насеља и јавних служби: негативни популациони тренд је ублажен због великог броја досељених лица, највећим делом у катастарску општину Јајинци; очекиван пораст становништва до 2020. године за око 23.000 становника у односу на број према попису становништва из 2002. године и то највише у насељима Јајинци, Раковица село и Бели Поток; релативно висок удео активног становништва; задовољавајућа мрежа објеката јавних служби у области предшколског образовања и заштите, основног образовања и примарне здравствене заштите; постојећи објекти културе и разноврсна понуда културних манифестација (Филмски фестивал и „Дани Милована Видаковића” у Сопоту и др), повезивањем и уређењем погодују развоју туризма.
4) У области туризма и привредних делатности: значајно природно наслеђе (пре свега планине Авала и Космај са Губеревачким шумама, акумулацијама Трешња и Бели Поток, Кораћичком бањом, бројним изворима, сеоским пејзажима), културно историјско наслеђе (споменик Незнаном јунаку на Авали, Манастир Тресије, Спомен парк Јајинци и друго) и лако доступна здрава и квалитетна храна, као основ за унапређење туристичке понуде; очувани предео, здрава животна средина и села као својеврсно сведочанство прошлих времена и начина живота староседелаца, са многобројним изворима, шљивицима, пашњацима и ливадама богатим лековитим биљем (село Брајковац) погодују развоју руралног туризма; животињске врсте (срна, дивља свиња, зец, фазан и пољска јаребица) и активност ловачких удружења погодни за ловни туризам, пре свега на правцу Космај – Губеревачке шуме; у оквиру привреде најзаступљенија је пољопривреда и то пре свега ратарско сточарска пољопривредна производња и воћарство (шљива, јабука и крушака), док разноврсна пчелиња паша погодује развоју пчеларства; становништво се традиционално бави пољопривредом и то пре свега екстензивном и то у подавалским насељима са дугом историјом Рипањ, Врчин, Заклопача, Умчари и Бели Поток; највише је заступљена трговина на мало, и то у окружењу Авале.
5) У области саобраћаја и инфраструктурних система: добра саобраћајна повезаност путевима I и II реда, где кичму путне мреже овог простора представља државни пут IIА реда 149 Бели Поток – Влашко поље, раније регионални пут Р 200 (Београд – Влашко поље); уз границу плана пролазе државни путеви IБ реда 22 и IБ реда 25 (раније магистрални путеви М22 и М23) и омогућавају добру везу са окружењем; добар положај свих путних праваца у односу на локалитете велике атракције; добра позиција железничких пруга и железничких станица и планском подручју; развијен систем снабдевања водом уз ширење система београдског водовода на сва насеља; насеља у северном делу Просторног плана покривена су београдском канализационом мрежом, а постоје или су у поступку доношења планска документа за изградњу главних колектора за постројења за пречишћавање отпадних вода за остала насеља; добра електрична мрежа, реализована преко високонапонских водова 400, 220, 110 kV, 10 и 1 kV, посредством напојних ТС 110/35/10 kV и ТС 35/10 kV са потребним бројем ТС 10/0,4 kV. Напајање електричном енергијом напојних трафостаница оријентисано је на ТС 220/110 kV „Београд 3” и ТС 110/35/10 kV „Београд 18 (Раља)”; добра телекомуникациона мрежа са више базних станица мобилне телефоније; постојање свих врста гасовода (магистрални, градски и дистрибутивни); топловодна мрежа се базира на топланама ТО „Вождовац” и ТО „Барајево”; усвојене су стратегије и локални планови управљања отпадом. 
	
6) У области животне средине и заштите од елементарних непогода и простора од интереса за одбрану земље: очувана животна средина без великих загађивача; релативно очуван биодиверзитет и геодиверзитет; значајни природни ресурси, пре свега шуме, акумулације, водотокови и извори воде, термалне воде, квалитетно пољопривредно земљиште; усвојена национална стратегија заштите животне средине и донет већи број закона у области заштите животне средине; повећање степена геолошке истражености и проучености простора у погледу нестабилности и сеизмичности терена.
Основна ограничења и проблеми планског подручја по појединим областима су:
1) У области заштите природе, предела и културних добара: предео је претрпео знатне модификације природне средине услед крчења шума и претварања шумског земљишта у пољопривредне површине; експанзија викенд зона (Космај, подавалска насеља, Парцански вис, Трешња) и урбанизација угрозили су укупан диверзитет овог типа карактера предела; недовољна доступност, проученост и изостанак валоризације појединих елемената културног наслеђа (посебно локалитета из периода антике);
2) У области природних система и ресурса: непланска сеча шума, неконтролисано брање дивљих плодова, лековитог и ароматичног биља; уситњеност пољопривредних поседа; подземне воде нису довољно издашне за снабдевање водом насеља (пре свега за водоснабдевање насеља Рипањ, Парцани, Раља, Космај);
3) У области становништва, насеља и јавних служби: удео активног становништва у прерађивачкој индустрији је у знатном паду; недовољна уређеност објеката културе и непостојање везе са културним манифестацијама; недовољна развијеност објеката јавних служби стандардног и вишег нивоа, узрокована близином Београда као и неодговрајући капацитети, запуштеност и дотрајалост одређеног броја постојећих установа јавних служби;
4) У области туризма и привредних делатности: туристичке локације су углавном запуштене, инфраструктурно неопремљене, а објекти културе неуређени; смештајни капацитети су слабо развијени, док постојећи објекти углавном захтевају реконструкцију; неразвијена трговинска понуда намењена туристима; мали сточни фонд с обзиром да је сточарска производња намењена искључиво сопственим потребама, као споредна делатност становништва, које је углавном запослено у ванпољопривредним делатностима; постојећи размештај трговинских капацитета није усклађен са планираним размештајем становника, где се највећа диспропорција јавља у подручју Губеревачке шуме – Трешња и у Сопоту; недовољно повезан и усклађен развоја туризма, пољопривреде и различитих услуга; 
	
5) У области саобраћаја и инфраструктурних система: лоше стање постојеће путне мреже и непостојање важеће урбанистичке документације за реализацију или реконструкцију саобраћајне инфраструктуре; с обзиром на положај железничких пруга удео железнице у саобраћајној опслузи подручја је мали; слаб развој алтернативних видова превоза путника; заостајање развоја канализације у односу на водоводни систем; дотрајалост постојеће преносне и дистрибутивне електричне мреже; постојећи објекти у систему телекомуникације делом нису безбедни за нормално функционисање; непостојање топловодне мреже са постројењима у насељима Амерић, Кораћица, Велика Иванча и Сопот и могућности за развој система даљинског грејања, сем на грејном подручју топлане ТО „Вождовац”; гасоводна мрежа је изложена неповољним утицајима легалне и нелегалне изградње објеката супраструктуре; депоније не задовољавају стандарде за ову врсту објеката, а велики број сметлишта формиран је у насељима која нису обухваћена организованим системом прикупљања и дуж прометних саобраћајница; мрежа пијаца није довољно развијена; постоје стихијски настала гробља без јасне парцелације гробних места;
6) У области животне средине и заштите од елементарних непогода и простора од интереса за одбрану земље: главне изворе загађења површинских вода на предметном подручју представљају нетретиране комуналне отпадне воде, дренажне воде из пољопривреде, процедне воде из депонија, као и загађења везана за поплаве; дуж магистралних саобраћајница, посебно у зони утицаја аутопута, квалитет земљишта је угрожен таложењем загађујућих материја из издувних гасова саобраћајних средстава (Pb и PAH); стање укупног система заштите од природних непогода Просторног плана није задовољавајуће; подручје је познато по појавама штетних и разорних земљотреса, као одраз интензивне сеизмичке активности; не постоји одговарајући Катастар клизишта за планско подручје; бројна клизишта се јављају у зони већих водотока (Губеревачка река, Стојничка река, Турија, Метница, Грабовац, Луг, Сопотска река, Раља) као и на подручју Кумодража, Раковице, Белог Потока и Пиносаве. Са аспекта одбране од бујичних поплава, подручје спада у средње угрожене; ниске долинске зоне угрожавају подземне воде, које коинцидирају са високим нивоима Бељанице, Губеревачке реке, Раље, Луга, Милатовице и др, посебно при њиховом дугом трајању. 
	
Табела 10: Синтезна SWOT анализа




СНАГЕ (ПОТЕНЦИЈАЛИ)

СЛАБОСТИ (ОГРАНИЧЕЊА)



ЗАШТИТА ПРИРОДЕ, ПРЕДЕЛА И КУЛТУРНИХ ДОБАРА



– Заштићена природна добра – предео изузетних одлика Авала и Космај, увршћена су у еколошки значајна подручја еколошке мреже Републике Србије, Eмерaлд подручја и Одабрана подручја за дневне лептире;
– разноврсност четири типа карактера предела специфичних природних карактеристика (шумски масиви, шуме у долинама река, језера, ловишта и др) представљају потенцијална излетничко- рекреациона подручја и подручја погодна за ловни туризам;
– заштићена културна добра и археолошка налазишта као генератора културних, туристичких и економских активности.


– Предео је претрпео знатне модификације природне средине услед крчења шума и претварања шумског земљишта у пољопривредне површине;
– услед експанзије викенд зона (Космај, подавалска насеља, Парцански вис) и
урбанизације речни токови су загађени што је угрозило укупан диверзитет овог типа карактера предела;
– недовољна доступност, проученост и изостанак валоризације појединих елемената културног наслеђа (посебно локалитета из периода антике).




ПРИРОДНИ СИСТЕМИ И РЕСУРСИ



– Земљиште је хетерогеног састава са мозаичним пољопривредним површинама под различитим културама на којима се земљиште користи претежно на традиционалан и екстензиван начин;
– богатство флоре и фауне Авале и Космаја са заступљеношћу различитих вегетационих заједница;
– квалитетни шумски комплекси богатство у шумским плодовима, гљивама, лековитим биљем;
– репрезентативност геолошког састава и хидролошких и хидрогеолошких карактеристика као јединственог геоморфолошког обележја (термалне воде, минералне сировине, издани, средње и мале реке и потоци и др); 
				
– језера настала у процесу експлоатације руде.

– Бонитетне класе пољопривредног земљишта су доста ниске;
– лоша регулација и загађеност појединих површинских токова – реципијенти непречишћених отпадних вода, као и подземних ;
– мале количине подземних вода за водоснабдевање, као и загађивање услед неадекватне употребе агрохемијских средстава као и од процедних вода са депонија и сметлишта;
– напуштени рударски објекти који нису адекватно конзервирани.




СТАНОВНИШТВО И МРЕЖА НАСЕЉА



– Релативно висок удео активног становништва; 
– задовољавајућа мрежа објеката јавних служби обавезних садржаја (предшколско образовање и заштита, основно образовање, примарна здравствена заштита);
– релативно добра покривеност објектима културе, већим бројем културних манифестација и у највећој мери аматерским културно-уметничким друштвима.


– Депопулизација подручја и неповољна старосна структура становништва сеоских насеља (старачка домаћинства);
– насеља су руралног карактера и разбијеног типа, што отежава њихово инфраструктурно опремање;
– слабост осталих јавних служби чини недовољна развијеност објеката стандардног и вишег нивоа, као и неодговарајући капацитети, запуштеност и дотрајалост одређеног броја постојећих објеката.
– недостатак одређених веза између различитих нивоа културних садржаја, односно недовољна уређеност и организованост, као и слаба испољеност идентитета.




ТУРИЗАМ И ПРИВРЕДНЕ ДЕЛАТНОСТИ



– Велики потенцијал за развој туризма су природне лепоте, очуван предео, археолошка налазишта, цркве, хотелски капацитети, спортско-рекреативне површине и објекти, културне манифестације;
– велики проценат расположивог пољопривредног земљишта, повољни агроеколошки услови за пољопривредну производњу;
– становништво се традиционално бави пољопривредом;
– развијена екстензивна пољопривреда и занатска мануфактура;


– недовољно искоришћени потенцијали у сегменту транзитног туризма (лоша сигнализација, недостатак пратећих садржаја итд);
– недовољна едукованост локалног становништва о могућностима и начину развоја сеоског туризма као и неповољна старосна структура у сеоским насељима;
– недовољна финансијска средства за одржавање постојећих и изградњу нових спортских садржаја;
– неповезаност пољопривредних произвођача и прерађивачких капацитета;
– мали сточни фонд;
– недостатак складишног простора (силоси, подна складишта, сушаре, хладњаче и слично);
– неразвијена трговинска понуда намењена посетиоцима и туристима.




САОБРАЋАЈ И ИНФРАСТРУКТУРНИ СИСТЕМИ



– Развијена путна мрежа државних путева и повољна диспозиција примарних и секундарних путних праваца у односу на локалитете велике атракције;
– добар положај железничких пруга и станица;
– проширење дистрибутивне мреже и повезивање потрошача на београдски водоводни систем из регионалног водовода „Макиш – Младеновац”;
– добра изграђеност електроенергетске мреже;
– јавна телекомуникациона мрежа остварена је у потпуности у односу на планирану Стратегију развоја Телекома Србије до 2012 године;
– постојање свих врста гасовода (магистрални, градски и дистрибутивни); 
				
– потрошња биомасе (огревно дрво, биљни и животињски отпаци) је значајна за многа индивидуална домаћинства;
– усвајање стратегија и локалних планова управљања отпадом. 
				

– Лоше стање појединих деоница државне и локалне путне мреже;
– мали удео железнице у превозу путника; 
– непостојање алтернативних видова превоза; 
– изложеност изворишта неповољним утицајима легалне и нелегалне изградње и утицају органског загађења;
– недовољна изграђеност канализационе мреже;
– нису изграђене акумулације на водотоцима;
– старост; 
– постојећи објекти у систему телекомуникације делом нису безбедни за нормално функционисање;
– изложеност свих врста гасовода неповољним утицајима легалне и нелегалне изградње објеката супраструктуре;
– потрошња топлотне енергије је велика услед неадекватне терморегулације по предајним подстаницама;
– енергетско коришћење биљних и животињских отпадака је још у експерименталној фази;
– неефикасна организација и управљање сакупљањем, сепарацијом, третирањем (рециклирањем) и коначним одлагањем комуналног, индустријског и осталог (опасног и токсичног) отпадa;
– недовољна и неравномерна покривеност општине комуналном инфраструктуром.




ЗАШТИТА ЖИВОТНЕ СРЕДИНЕ, ЗАШТИТА ОД ЕЛЕМЕНТАРНИХ НЕПОГОДА И ПРОСТОРА ОД ИНТЕРЕСА ЗА ОДБРАНУ ЗЕМЉЕ




– Очувана и квалитетна животна средина;
– значајни природни ресурси (воде, термалне воде) и шумски ресурси;
– очуван биодиверзитет и геодиверзитет;
– одсуство већих индустријских загађивача;
– богатство површинских водотокова релативно очуваног квалитета воде (Прутен, Сибничка река итд);
– спремност и подршка институција за заштиту животне средине и природе;
– постојање система за пасивну и активну заштиту од поплава;
– војни комплекси који нису перспективни за потребе функционисања система одбране.


– Угроженост подземних вода неконтролисаном употребом хемијских средстава на пољопривредном земљишту; 
				
– нерешено питање пречишћавања отпадних вода које се без предтретмана уливају у реципијент;
– постојање већег броја дивљих депонија;
– нису примењене мере на заштити земљишта од ерозије;
– непостојање мониторинга животне средине;
– незадовољавајући степен истражености и проучености клизишта, сеизмичности ради усклађивања са ЕС-8.1 и других појава нестабилности;
– непланско заузимање простора изнад лежишта енергетских сировина;
– неповољан размештај војних објеката. 



МОГУЋНОСТИ (ШАНСЕ)

ПРЕТЊЕ



ЗАШТИТА ПРИРОДЕ, ПРЕДЕЛА И КУЛТУРНИХ ДОБАРА



– Повећање површина под заштићеним природним добрима и ефикасна заштита и унапређење природних и културних добара; 
				
– правовремено планирање структуре предела уважавајући однос шума, ливада, воћњака и ораница и усаглашавање намене са конфигурацијом терена;
– линеарне и површинске формације дрвећа треба да створе мрежу која ће допринети развоју предела и кроз еколошке утицаје на околину утицати на ублажавање екстремних услова станишта;
– активирање и уређење заштићених природних добара у научне, туристичке и рекреативне сврхе.


– Брзо, скоро потпуно непланско, ширење насеља у спољној зони Београда и њихово спајање преко бројних засеока, уз заостајање изградње пратеће инфраструктуре, један је од главних проблема који данас утичу на промене карактера овог типа предела;
– изостанак организационог укључивања локалне заједнице у очување, афирмацију и унапређење културних добара на сопственом подручју.




ПРИРОДНИ СИСТЕМИ И РЕСУРСИ



– Шумски фонд погодан за развој спортско-рекреативног туризма и ловства;
– пољопривредно земљиште погодно за развој пољопривреде и за повећање производње, откупа, складиштења и прераде, што би значило и шансе за проширење тржишта, ново запошљавање и задржавање становништва, посебно на руралном подручју;
– проналажење и коришћење термалних вода и испитивања геотермалног и хидрогеотермалних потенцијала.


– Постепено насеља прелазе са аграрне на друге видове економије што се огледа у запарложеним њивама и ораницама, и у претварању пољопривредног земљишта у грађевинско;
– услед крчења шума стваране су обрадиве површине, тако да се већи шумски комплекси данас срећу појединачно, а делимично и као парк – шуме;
– неадекватна рекултивација простора после експлоатације минералних сировина и геолошких грађевинских материјала.




СТАНОВНИШТВО И МРЕЖА НАСЕЉА



– Активирање становништва за различите видове укључивања у развој туризма, пре свега руралног, пољопривреде и очување животне средине;
– значај културе за развој туризма (укључивања јавног сектора као носиоца пројекта будућег развоја, уз остављање довољно простора за ангажовање приватног сектора) и воља свих који доносе одлуке да се повежу сви актери у области културе и туризма. 
				
– укључивању других извора финансирања и ангажмана у сектору јавних служби (значајније повезивање са приватним сектором, развој и укључивање цивилног сектора), за превазилажење постојећих ограничења код мреже осталих објеката јавних служби. 
				

– Интензивирање неповољних демографских трендова кроз пад природног прираштаја, исељавања из сеоских насеља, као и пораст обима дивергентне дневне миграције може да угрози развој пољопривреде и туризма;
– недовољна ангажованост структура које одлучују на препознавању значаја културе за развој туризма и укључење у пројекат будућег развоја овог подручја. 
				
– претња у превазилажењу постојећих ограничења мреже објеката јавних служби, лежи у задржавању форми и модалитета организовања које нису прилагођене особеностима локалне заједнице.




ТУРИЗАМ И ПРИВРЕДНЕ ДЕЛАТНОСТИ 



– Развој туризма, пре свега рурални, ловни, здравствени, излетнички и спортско рекреативни с обзиром на потенцијал у шумском фонду, животињским врстама, језерима, рекама и потоцима, очуваној животној средини, термалним водама, антропогеним вредностима (цркве, археолошка налазишта, манифестације) уз могућност израде препознатљивог туристичког бренда, као и формулисање стратешког маркетинг плана туризма;
– развој пољопривреде условљен здравом животном средином и природним погодностима (подизање нових засада воћа, пластеника, стакленика, еколошки „здрава храна”, пчеларство и др) 
				
– развој трговине на мало у функцији туристичке понуде и то спортско рекреативног, излетничког туризма и производње здраве хране.


– Недовољно повезивање и усклађивање развоја туризма, пољопривреде и различитих услуга;
– даља девастација простора за развој туризма, пољопривреде и осталих делатности услед непланске и неодрживе градње и развоја, као и од екстензивног и непланског коришћења природних ресурса;
– губитак потенцијалног тржишта због ниског квалитета услуга и заостајања за конкуренцијом.




САОБРАЋАЈ И ИНФРАСТРУКТУРНИ СИСТЕМИ



– Значајне могућности за већи удео железнице у превозу путника и роба;
– развој свих саобраћајних подсистема у функцији туристичко-рекреативних потенцијала подручја;
– очување локалних изворишта и после изградње регионалног водовода;
– могућност реализације низа акумулација вишенаменског карактера (за регулисање протока и обезбеђивање воде за кориснике);
– интезивно комунално опремање урбаног ткива са канализационом инфраструктуром приградских и градског дела насеља;
– реализација свих регулационих објеката акумулација са одговарајућим антиерозивним радовима;
– потпуна замена аналогне комутације;
– доградња и реконструкција магистралних оптичких каблова;
– наставак изградње мерно-регулационих станица са изградњом нископритисне дистрибутивне гасоводне мреже по насељима;
– биомаса се погодном трансформацијом може користити за енергетске потребе;
– регионално управљање отпадом, са центрима у Винчи и Каленићу, и системско решење рециклаже по европским стандардима.


– Стање животне средине као последица одвијања саобраћаја на подручју;
– недовољна финансијска средства за реализацију планираних циљева у области саобраћаја;
– застој у инвестицијама за канализацију која би прикупила и одвеле све употребљене градске воде до локације планираног постројења – ППОВ;
– застој и успоравање комуналног опремања секундарном канализационом инфраструктуром у насељима;
– преоптерећење електричне мреже;
– све строжији захтеви заштите животне околине и утицаја базних станица на околину;
– спори развој и модернизација топлотних извора;
– слаба промоција примене обновљивих извора енергије;
– наставак формирања расутих сметлишта на територији општине.




ЗАШТИТА ЖИВОТНЕ СРЕДИНЕ, ЗАШТИТА ОД ЕЛЕМЕНТАРНИХ НЕПОГОДА И ПРОСТОРА ОД ИНТЕРЕСА ЗА ОДБРАНУ ЗЕМЉЕ




– Доношење акционих планова за спровођење усвојене националне стратегије заштите животне средине и имплементирање у просторне, урбанистичке и све друге развојне планове и програме;
– успостављање мониторинга животне средине и ефикасније укључивање јавности у одлучивање о заштити животне средине;
– јачање јавно-приватног партнерства на пројектима у области заштите животне средине;
– успостављање система управљања комуналним отпадом;
– повећање степена геолошке истражености и проучености простора у погледу нестабилности и сеизмичности терена;
– израда катастра клизишта и хaзарда на основама GIS технологије;
– пренамена неперспективних војних комплекса у адекватну цивилну намену у складу са планом.


– Недостатак инвестиција за заштиту животне средине;
– даљи негативан утицај антропогеног фактора на деградацију природних услова и повећање учесталости и интензитета природних непогода (клизишта, бујице, поплаве итд);
– неадекватна рекултивација простора после експлоатације минералних сировина и геолошких грађевинских материјала;
– недостатак средстава за нове руднике угља у циљу праћења развоја;
– недостатак средстава за геолошка истраживања;
– негативни утицај на животну средину постојећих војних комплекса који су бомбардовани и уништени од стране НАТО-а. 
				



II. ПРИНЦИПИ И ЦИЉЕВИ И ОПШТА КОНЦЕПЦИЈА ПРОСТОРНОГ РАЗВОЈА ПОДРУЧЈА ПОСЕБНЕ НАМЕНЕ
1. Принципи просторног развоја
Основни методолошки приступ у изради Просторног плана, као што је поменуто, јесте интегрални метод који се заснива на следећим принципима одрживог развоја:
– Принцип заштите природних ресурса и природног наслеђа који подразумева адекватну заштиту и одрживо коришћење природних ресурса и наслеђа, на начин да они доприносе правилној уравнотежености екосистема, атрактивности простора, као и повећању њихове естетске и рекреационе вредности. Стратегије за управљање водним ресурсима треба да укључе заштиту површинских и подземних вода, мониторинг коришћења ђубрива и наводњавања, третман отпадних вода и слично, а у контексту шумских површина избор врсте дрвећа, обим итд. Чињеница да се природни ресурси највећим делом налазе у подручјима за која се не припремају урбанистички планови, указује на значај Просторног плана у њиховој заштити и одрживом коришћењу;
– Принцип подстицања одрживог туризма који подразумева разумно и одрживо коришћење развојних могућности које обезбеђује туризам, посебно у случају неразвијених подручја, при чему предност имају висококвалитетни видови туризма. Облици „меког туризма” који су брижљиво прилагођени локалним околностима, као што је екотуризам, нуде значајну могућност за даљи развој;
– Принцип повећања и заштите фонда културног наслеђа као развојног ресурса који подразумева повећање вредности културног наслеђа, као један од најзначајнијих доприноса економском развоју и јачању идентитета простора, и то кроз повећање привлачности локалитета за инвеститоре, туристе и јавност;
– Принцип уређеног предела, према Европској конвенцији о пределу, који подразумева усклађеност грађених и природних структура према специфичностима појединих подцелина на овом подручју, уз максималну посвећеност одрживог коришћења услуга еколошких система ради добробити локалних заједница и града у целини;
– Принцип смањивања штетног утицаја на животну средину који подразумева сагледавање квалитета животне средине и дефинисање планских решења којима се она штити од негативних утицаја у постпланском периоду. При томе је потребно базирати концепт заштите у циљу превенције и заштите од негативних утицаја који могу настати имплементацијом планских решења. Примена принципа мора предупредити или ублажити различите врсте штетних утицаја по животну средину, првенствено промовисањем мање штетних поступака у пољопривреди и шумарству, подстицањем адекватних видова саобраћаја и енергетских система, превенцијом индустријских акцидената, ревитализацијом подручја угрожених индустријским загађењем; и
– Принцип одрживог развоја инфраструктуре подразумева унапређење саобраћајне доступности и унапређење техничких инфраструктурних система као фактора коришћења потенцијала и равномернијег развоја. Приступачност важним тачкама, пре свега објекти туристичке атракције и слично, треба да обезбеди туристима удобнију и лакшу доступност појединим одредницама. 
	
На основу наведених принципа одрживог просторног развоја утврђене су следеће пропозиције за заштиту, уређење и развој посебне намене на овом подручју:
– Јачање одрживости, ће бити кључно мерило одржања и квалитетног развоја у будућности. Унапређивање идентитета развијаће се принципом пријатељског односа према природи, животној средини, културном наслеђу и традицији. Подручје изузетних одлика Авала и Космај имају предиспозиције да свој будући развој заснивају на принципу одрживости обзиром да имају специфично и вредно природно и културно наслеђе, веома изражену разноврсност у природи, култури, специфичну и још увек очувану традицију и још очувану животну средину. Самим тим ће се очувати квалитет природног и културног наслеђа и унапредиће се симбиоза између становништва и њиховог природног и животног окружења.
– Јачање идентитета представљаће све важнији основ и подршку за развој туризма. Посебну улогу у томе имаће природно и културно наслеђе, али и особине руралних простора, специфичног културног и економског обележја, са намером да се усаврши идентитет сеоских насеља као саставних делова целине планског подручја.
– Повећање приступачности подручја изузетних одлика Авала и Космај, као један од кључних предуслова за јачање и обнављање веза са окружењем.
2. Општи и оперативни циљеви просторног развоја подручја посебне намене
Општи циљ је заштита, очување, развој и уређење подручја изузетних одлика Авала и Космаја и њиховог окружења, на начин да се обезбеди развој туризма, руралног подручја и локалних заједница, уз постизање рационалне организације и уређења простора усклађене према основној функцији заштите и уређења природних и културно историјских вредности, уређеног предела као и очуване здраве животне средине.
Оперативни циљеви развоја подручја изузетних одлика Авала и Космај су:
– заштита, одрживо планско коришћење и презентација природних добара од изузетног значаја и непокретних културних добара;
– заштита, планирање и унапређење стања предела;
– развој туризма и других активности које доприносе очувању природних и културних вредности подручја;
– развој обухваћених локалних заједница; 
– планско уређење и контрола изградње насеља, руралног подручја, туристичких простора и места и коридора државних путева;
– санацији непланске изградње и зона викенд кућа;
– заштита угрожених и деградираних подручја;
– заштите животне средине и примене технологија које смањују загађивање животне средине и производњу отпада; и
– увођење коришћења обновљивих природних ресурса.
2.1. Заштита природе
Основни циљ заштите природе јесте заштита и одрживо коришћење заштићених и евидентираних природних добара. 
	
Оперативни циљеви заштите природе су: очување биодиверзитета и екосистема; унапређење туристичко-рекреативних активности; развој традиционалне пољопривредне производње ка производњи здраве хране; успостављање одговарајућих облика сарадње у оквиру мреже заштићених подручја; укључивање подручја Авала и Космај у европску еколошку мрежу NATURA 2000; строга заштита и контрола заштићених природних добара у складу са законским одредбама и дефинисаним режимима заштите садржаних у актима о стављању под заштиту, а у циљу њиховог очувања и унапређења; остваривање боље сарадње између стараоца над природним добрима и локалног становништва која ће бити на обострану корист, и у корист заштите природе и животне средине;
Задаци управљања подручјима Авала и Космај, према установљеној IUCN – V категорији, јесу и: очување складне интеракције природе и културе кроз заштиту предела и одржавање традиционалног коришћења земљишта, начина градње и друштвених и културних манифестација; очување диверзитета предела, станишта придружених врста и екосистема; могућност коришћења кроз рекреацију и туризам у складу са основним квалитетима подручја; допринос добробити локалне заједнице кроз обезбеђење природних производа и услуга. 
	
2.2. Заштита културних добара
Основни циљ заштите културног наслеђа јесте да се културно наслеђе артикулише као развојни ресурс, заштити, уреди и користи на начин који ће допринети успостављању регионалног и локалног идентитета у складу са европским стандардима заштите и омогући развој одрживог туризма.
Оперативни циљеви заштите културног наслеђа на нивоу општег третмана градитељског наслеђа јесу:
– заустављање даље деградације постојећих простора и физичке структуре;
– стварање предуслова да се активирају економски потенцијали подручја богатих културним наслеђем;
– очување и уређење највреднијих примера културне баштине; и
– дефинисање смерница за подизање квалитета животне средине у просторним културно-историјским целинама.
Са регионалног аспекта циљ заштите, уређења и унапређења културних добара је афирмисање и брижљиво неговање значења културног наслеђа, као темеља националног идентитета у еколошки вредном и туристички валоризованом природном амбијенту, у циљу одрживог развоја на основама еколошког, економског и друштвеног просперитета.
2.3. Туризам
Основни циљ је развој одрживог туризма заснован на активирању и очувању заштићених природних добара и културне баштине као потенцијала за развој туризма као и њено укључивање у регионалну туристичку понуду Београда и примарне туристичке дестинације Шумадијске планине, ради привлачења што већег броја туриста и стицања економске добити.
Оперативни циљеви развоја туризма су:
– систематска валоризација свих природних и културних добара;
– формирање туристичких центара целина (зона, рејона) и амбијенталних целина; 
	
– развој идентитета постојећих туристичких локација; 
– промоција и продаја туристичког производа уз помоћ нових савремених метода;
– изградња, обнова и модернизација постојећих смештајних капацитета; 
– побољшање доступности и приступа туристичким дестинацијама, подршка обнови инфраструктуре, обележавању и туристичкој сигнализацији; и
– стварање бољих услова за спортско-рекреативне активности становништва и туриста.
2.4. Природни системи и ресурси
Основни циљ заштите природних система и ресурса јесте очување и унапређења биолошке (генетичке, специјске и екосистемске) и геолошке разноврсности.
Оперативни циљеви су:
– заштита и одрживо коришћење природних вредности и ресурса, кроз ефикасну заштиту изворишта водоснабдевања, природних и културних добара, рационално коришћење енергије;
– успостављање и спровођење предеоних политика која има за циљ заштиту, управљање и планирање предела доношењем посебних мера;
– успостављање процедура за укључивање најшире јавности, локалних и регионалних власти, као и других страна које су заинтересоване за одређивање и примењивање предеоних политика;
– усклађивање људских активности, економских и друштвених развојних планова, програма, основа и пројеката са одрживим коришћењем обновљивих и необновљивих природних ресурса и дугорочним очувањем природних екосистема и природне равнотеже;
– одржавање, обнављање и коришћење шума тако да се очува и повећа њихова вредност и општекорисне функције, обезбеди трајност и заштита и стално повећање прираста и приноса;
– подизање нивоа свести становника овог подручја, приватних организација и надлежних органа власти, о вредностима предела;
– добијање награде за предео Савета Европе, као посебно одликовање које се може доделити локалним и регионалним властима и њиховим групацијама које су увеле, као део предеоне политике, политику или мере заштите, управљања и/или планирања њихових предела, а које су се показале трајно делотворне, те зато могу служити као пример другим територијалним властима у Европи;
– утврђивање и праћење стања природних вредности;
– унапређење стања нарушених делова природе и предела;
– планско и oдрживo гaздoвaње природним ресурсима (плaнскo кoришћeњe, унaпрeђeњe и зaштитa) уз пoштoвaњe принципa мултифункциoнaлнoсти;
– обнављање постојећих изданачких шума путем конверзије и подизање високих састојина;
– интeнзивнo нeгoвање пoстojeћих шума и заштита шумског фoнда oд нeлeгaлнe сeчe, штeтoчинa, инсeкaтa, биљних бoлeсти, пoжaрa;
– примена мера савремене неге шума, уз фаворизовање и афирмисање њихових излетничко рекреативних функција;
– подизање нових шумских површина;
– уређење водотока као важних елемената карактера предела и очувања биодиверзитета овог типа карактера предела и заштита вода, применом технолошких, водопривредних и биолошко-еколошких мера;
– заштита пољопривредног земљишта од ненаменског коришћења и ширења стихијске викенд и друге изградње; и
– стварање услова за потпуну информисаност о свим резервама минералних сировина на територији Просторног плана;
– стимулисање детаљних геолошких истраживања и отварања малих погона за експлоатацију, пре свега геолошких грађевинских материјала (кречњака);
– спречавање непланског коришћења подземних вода.
2.5. Демографско-социјални аспект развоја и мрежа насеља
Основни циљ демографско-социјалног аспекта развоја и мреже насеља јесте развој мреже насеља у склопу агломерационог система Београда и јачање функцијских веза са Београдом и суседним општинама.
Оперативни циљеви демографско-социјалног аспекта развоја и мреже насеља јесу:
– едукација становништва кроз различите програме и аранжмане, првенствено у области развоја туризма;
– успоравање и заустављање негативних демографских процеса у циљу заустављања гашења сеоских економија; 
	
– унапређење квалитета радне снаге и животних услова; 
– смањење емиграције млађег и високообразованог становништва и повратак дела становништва које се одселило са ових подручја; 
	
– развијање подручја у складу са потребама локалних заједница и градских општина; 
	
– развој и унапређења насеља у функцији развоја туристичке дестинације и повезивања са околним подручјима; и
– ревитализација руралних подручја.
Област културе и јавне службе у контексту развоја и унапређења туризма
Основни циљ развоја јавних служби јесте побољшање квалитета живљења кроз подизање квалитета услуга и доступности јавних служби, уз искоришћење потенцијала и погодности локалне заједнице, као и њених вредних и привлачних ресурса и развојних могућности.
Оперативни циљеви развоја јавних служби јесу:
– обезбеђивање боље доступности културних добара, активности и стваралаштва кроз функционално примерен просторни размештај институција културе на свим нивоима (кроз децентрализацију засновану на повезивању и сарадњи установа од државног/елитног значаја са установама и актерима културе локалних центара; размена програма, различите форме гостовања и путујућих изложби и представа, организовање специјализованих програма за омладину, организовање дечијих клубова и слично); 
	
– подстицање спонзорисања, донаторства и задужбинарства у култури; 
– наставак и јачање подршке алтернативним и неформалним програмима и активностима у области културе који дефинишу особени културни идентитет предметног простора у регионалним размерама; 
	
– подизање нивоа квалитета објеката јавних служби у свим насељима, заснованог првенствено на реконструкцији, адаптацији и санацији постојећих, али и на изградњи нових објеката пратећих садржаја, у циљу повећања доступности јавних служби грађанима у свим деловима просторног плана; и
– развој спорта и рекреације на начин који ће помоћи демографској ревитализацији руралног подручја града Београда у градским општинама Вождовац, Сопот, Младеновац и Барајево.
2.6. Привредне делатности
2.6.1. Пољопривреда
Основни циљ развоја пољопривреде у подручју посебне намене је очување и коришћење пољопривредних површина за производње здравствено безбедне хране која се производи без хемикалија и угрожавања животне средине. Производња органске хране, лековитог и ароматичног биља, меда и других производа са географским пореклом, представљају добар основ за комплементарност пољопривреде и туризма и угоститељства.
Оперативни циљеви развоја пољопривреде јесу: 
– развијање пољопривредне производње на принципима одрживости из еколошких и економских, као и социолошких разлога: заустављања депопулизације, развоја туризма и др.;
– успостављање система еколошке/органске пољопривреде, производње лековитог и ароматичног биља, уз изградњу капацитета за производњу органске хране и засада лековитог, ароматичног биља;
– очување природне, културне и традиционалне вредности руралних простора прилагођавањем пољопривредне производње критеријумима еколошки одрживог и уређеног предела;
– примена агротехничких мере којима се не угрожава животна средина и здравствена безбедност и квалитет хране;
– дефинисње зоне органске (ратарско-сточарско-воћарске) производње пољопривредних производа са етикетом „здраве хране” и створити препознатљиве слике делова регионалне специјализације пољопривреде;
– усклађивање воћарске производње и повећања површина под воћњацима са природним потенцијалима; 
	
– усклађивање постојећих потенцијала за интензивирање сточарске производње са природним ресурсима;
– успостављање одговарајућег степена координације и комбинованог развоја пољопривреде и других делатности на селу. 
	
Обезбеђење потребних количина пољопривредних производа треба да задовољи локално тржиште и да пољопривредне функције повеже са развојем екотуризма.
2.6.2. Трговина
Основни циљ развоја трговине јесте повећање приступачности и развој пратећих активности усклађен са потребама туризма. 
	
Оперативни циљеви развоја трговине су следећи: 
– развој трговине заснивати на формирању мреже објеката и стварању понуде која ће, поред задовољења потреба становништва, омогућити и снабдевање посетилаца и туриста на микро, мезо и макро нивоу;
– равномернији размештај услуга и приближавање корисницима; 
– инфраструктурно опремање локација за развој трговине на мало на простору где је могуће обезбедити контакт са саобраћајницама вишег ранга или пратећим саобраћајницама; и
– ревитализација старих језгара малих насеља у циљу оживљавања трговине и туризма као кључних делатности њиховог одржања. 
	
2.6.3. Индустрија
За одрживи развој туризма нарочито у деловима који су означени са великим природним и предеоним карактеристикама основни циљ развоја значи ограничавање индустријске производње која би могла да угрози животну средину. 
	
Оперативни циљеви развоја трговине су:
– стимулисање производње из домена чистих технологија, пре свега прехрамбрене производња здраве хране; и
– преусмеравање на нову, савременију производно-програмску структуру и увођење нове технологије са оријентацијом на еколошки и технолошки виши ново обраде.
2.7. Саобраћај и инфраструктурни системи
2.7.1. Саобраћај и саобраћајна инфраструктура
Основни циљ развоја саобраћаја и саобраћајне инфраструктуре јесте развој, рехaбилитација, ревитализација и реконструкција саобраћајне инфраструктуре (путна, железничка), у циљу што бољег повезивања са градом Београдом, насеља унутар обухваћене територије, природних добара и постојећих и планираних туристичких дестинација. 
	
Оперативни циљеви развоја саобраћаја и саобраћајне инфраструктуре подразумевају следеће:
– развој осталих видова саобраћаја у функцији туристичких и рекреативних кретања пре свих бициклистички и пешачки саобраћај;
– усаглашавање и стандардизација свих техничких елемената путне мреже у складу са одговарајућим рангом у државној путној мрежи;
– повећање нивоа саобраћајних услуга свих видова, а посебно железничког саобраћаја, и то нарочито у погледу заштите животне средине и других природних добара;
– развој, ревитализација и рехaбилитација постојећих видова јавног превоза и већи удео железничког саобраћаја у систему јавног градско-приградског превоза путника;
– повећање нивоа услуге целокупног саобраћајног система; и
– повећање нивоа безбедности свих учесника у саобраћају.
2.7.2. Водопривредна инфраструктура
Водоснабдевање
Основни циљ снабдевања водом јесте обезбеђење питком водом свих насеља и потрошача, по принципу редовности, хигијенске безбедности, смањења губитака и хигијенске безбедности одрживог коришћења свих локалних капацитета и изворишта.
Оперативни циљеви снабдевања водом за пиће јесу:
– довођење воде на овај простор из београдског водоводног система, довршавањем изградње регионалног водовода „Макиш –Младеновац”;
– заштита локалних изворишта и свих појединачних извора; и 
– опремање простора инфраструктуре у будућим атрактивним зонама.
Одвођење и третман отпадних вода
Основни циљ развоја система за одвођење и третман отпадних и кишних вода јесте њихово одвођење организованим канализационим системима са повећањем приступачности мреже канализације свим становницима и корисницима простора.
Оперативни циљеви развоја система за одвођење и третман отпадних вода јесу:
– изградња централних постројења за пречишћавање отпадних вода већих насеља и локалних постројења за мања насеља; 
	
– увођење водонепропусних септичких јама за појединачне објекте; и 
– изградња канализационих система по сепарационом систему за насеља: Барајево, Младеновац, Сопот, Бели Поток, Јајинци, Кумодраж већи део простора, Пиносава, Раковица село, Рипањ и Зуце.
Уређење водотока
Основни циљ уређења водотока јесте уређење, коришћење и заштита водних ресурса од загађења као и заштита од поплава.
Оперативни циљеви уређења водотока јесу:
– уређење и регулисање водотокова које се спроводе линијским заштитним системом (пасивне мере), изградњом акумулација и ретензија којима се утиче на смањење поплавних таласа (активне мере); и 
	
– увођење антиерозивне заштите и уређење сливова.
2.7.3. Енергетска инфраструктура
Електроенергетска мрежа и постројења
Основни циљ развоја електроенергетске мреже и постројења јесте обезбеђење квалитетне и сигурне испоруке електричне енергије диктирану потрошњом у наредном периоду за све потрошаче на предметном подручју.
Оперативни циљеви развоја електроенергетске мреже и постројења су:
– ефикасно одржавање електроенергетске мреже и трансформаторских станица;
– дефинисање коридора и заштитних појаса за све постојеће и планиране преносне далеководе, дистрибутивне далеководе и трафо станице;
– повећање енергетске ефикасности код производње, преноса, дистрибуције и потрошње енергије, уз примену неопходних стандарда;
– благовремена изградња електроенергетских капацитета према усвојеној концепцији развоја;
– изградња нових ТС 110(35)/10 kV као и повећање капацитета постојећих ТС 110(35)/10 kV ради развоја дистрибутивне мреже са припадајућим водовима 10 и 1 kV;
– повећана стабилност и поузданост електроенергетских објеката; 
– повећање постојећих капацитета омогућава несметано прикључење нових купаца на мрежу;
– знатно смањење броја и времена трајања кварова;
– смањење техничких и не техничких губитака;
– смањење трошкова експолоатације и одржавања уградњом опреме и материјала и примена нових технолошких решења;
– у насељима, туристичким и рекреационим пунктовима изградити квалитетну спољну расвету по захтевима јавног комуналног предузећа јавног осветљења;
– изградња електроенергетске мреже у режимима заштите, мора бити прилагођена и диктирана истим.
2.7.4. Телекомуникациона мрежа и постројења
Основни циљ развоја телекомуникационе мреже и постројења јесте даљи развој и модернизација постојећих телекомуникационих мрежа и објеката, као и развој савремених и нових телекомуникационих система и услуга.
Оперативни циљеви развоја телекомуникационе мреже и постројења јесу:
– убрзање фиксно – мобилне конвергенције са циљем рационализације мрежне инфраструктуре и смањења ОPЕХ-а;
– пружање мултимедијалних услуга (Pay ТV и IP ТV);
– континуирано развијање и унапређење сервисних профила и пакета услуга за све сегменте друштва (резиденцијални и пословни корисници);
– увођење нових технологија и мрежних архитектура следеће генерације (NGN – Next Generation Network); 
	
– друштвено одговорно пословање и подршка пројектима који су од ширег друштвеног значаја (електронска управа, подршка образовним и другим државним институцијама);
– прогресивно развијање нових/савремених система телекомуникација којима ће се значајно подићи ниво постојећих урбаних и осталих структура и остварити већа ефикасност у привредним и услужним активностима; 
	
– реализација широкопојасних сервиса (коришћењем технологија ADSL2+, SHDSL ATM, VDSL итд.);
– реализацијa „triple play” сервиса (POTS, приступ интернету са већим протоком, дистрибуција ТВ програма и филмова, интерактивне игре); 
	
– равномерна покривеност свих делова територије телекомуникационом мрежом;
– трансформација и модернизација постојећих телекомуникационих јединица;
– дигитализација телефонских централа; и
– развијање и ширење мреже оптичких каблова.
2.7.5. Систем даљинског грејања
Основни циљ развоја система даљинског грејања јесте редовно снабдевање топлотном енергијом постојећих потрошача.
Оперативни циљеви развоја система даљинског грејања јесу:
– изградња топловодне магистрале дуж Булевара ослобођења; и
– рад на енергетској ефикасности.
2.7.6. Систем снабдевања природним гасом
Основни циљ развоја система снадбевања природним гасом јесте започињање гасификације подручја и изградња елемената гасне мреже уз унапређивање животне и природне средине.
Оперативни циљеви развоја система снабдевања природним гасом су:
– гасификација изградњом нископритисне дистрибутивне гасоводне мреже за широку потрошњу и мерно-регулационих станица са прикључним градским гасоводима по макро целинама; 
	
– изградња ГМРС „Зуце” уз постојећи магистрални гасовод МГ-07;
– почетак гасификације општине Рипањ.
2.7.7. Обновљиви извори енергије
Основни циљ коришћења обновљивих извора енергије јесте интензивирање истраживања свих обновљивих енергетских потенцијала у циљу проналажења нових резерви и њиховог ефикасног коришћења.
Оперативни циљеви коришћења обновљивих извора енергије јесу:
– промовисање коришћења обновљивих извора енергије, као допуну конвенционалним енергентима и примену принципа енергетске ефикасности ради очувања природних ресурса и заштите животне средине; и
– утврђивање критеријума за избор локација. 
2.7.8. Комунална инфраструктура
Основни циљ развоја комуналне инфраструктуре јесте пружање адекватних комуналних услуга свим корисницима, формирањем одрживих, интегралних система, уз уважавање специфичности подручја посебне намене.
Оперативни циљеви развоја комуналне инфраструктуре јесу:
– модернизација и проширење капацитета комуналних услуга;
– изградња регионалних центара за управљање отпадом (у Каленићу за Колубарски и у Винчи за Београдски регион) и успостављање одрживих система сакупљања и третмана отпада у оквиру ових региона;
– смањење количине отпада, афирмација и подстицање рециклаже и поновног искоришћења отпада ради очувања природних ресурса и животне средине;
– интегрално управљање посебним токовима отпада; и
– равномерна покривеност предметног подручја мрежама пијаца и гробља.
2.8. Заштита животне средине
Основни циљ je заштита и унапређење животне средине као основе одрживог просторног развоја подручја посебне намене Авала – Космај.
Оперативни циљеви заштите животне средине су:
– јачање система заштите животне средине предузимањем превентивних мера, мера за смањење загађења ваздухa, воде и земљишта, смањење буке, повећање енергетске ефикасности, коришћење обновљивих извора енергије у јавном и приватном сектору;
– реализација катастра загађивача и успостављање система редовног мониторинга;
– развијање и унапређење система управљања отпадом у складу са Стратегијом управљања отпадом за период 2010–2019. године („Службени гласник РС”, број 29/10) и плановима управљања отпадом;
– санирање стања најугроженијих простора на планском подручју са аспекта заштите животне средине;
– уравнотежено коришћење простора са становишта заштите животне средине и обезбеђење услова за очување и адекватно газдовање природним богатствима;
– рационално и контролисано коришћење грађевинског земљишта;
– развој научно-истраживачких активности у функцији заштите животне средине;
– обезбеђење контроле спровођења режима и мера заштите дефинисаних у циљу очувања, унапређења и заштите биолошке, геолошке и предеоне разноврсности, и заштите посебних природних и културних вредности; и
– повећање обима инвестиција за заштиту животне средине, развијање и јачање нивоа еколошке свести, развој система информисања и образовања становништва о проблемима заштите животне средине, уз обезбеђење учешћа јавности у доношење одлука које могу имати утицаја на квалитет животне средине.
2.9. Заштита од елементарних непогода – сеизмика, клизишта, поплаве и висок ниво подземне воде
Основни циљ заштите од елементарних непогода јесте интегрално управљање природним условима као фактором настанка природних хaзарда, што је и основa за обезбеђење услова за ефикасан просторни развој, очување људских живота и материјалних добара и дефинисање ризика и прогноза потенцијалних штета услед природних непогода.
У том смислу, неопходно је створити добро организоване и опремљене службе које ће моћи успешно да раде на превенцији, као и на одбрани и отклањању последица, уколико се оне јаве.
Оперативни циљеви заштите од природних непогода (земљотреси, клизишта, бујице и поплаве):
– успостављање и јачање система за управљање сеизмичким ризиком;
– израда макросеизмичке и микросеизмичке реонизације (у складу са ЕC-8);
– асеизмичко управљањe фондом постојећих објеката и инфраструктуре;
– успостављање и строго поштовање стандарда, критеријума и норматива за градњу и одржавање свих објеката у циљу заштите од клизишта дефинисаних законом;
– израдa катастра клизишта и нестабилних делова терена са проценом хaзарда и ризика;
– спровођење мера превенције, приправности и одговора на природне непогоде на свим нивоима (од предузећа и општинских органа до Републике Србије);
– институционално, организационо и кадровско јачање система одбране од природних непогода; 
	
– обнова и унапређење деградираних природних услова услед манифестације природне непогоде.
2.10. Заштита простора од пожара
Основни циљ заштите од пожара је да се на свим нивоима и у свим фазама планирања дефинише прихватљив ниво ризика од пожара, применом најповољнијих привредних, техничких, технолошких, економских и других мера за заштиту од пожара.
Оперативни циљеви заштите од пожара јесу:
– спречавање настанка ризика од пожара системом превентивних, организационих и других мера и инструмената;
– смањивање последица од пожара на прихватљив ниво, дефинисањем мера заштите од пожара, који може захватити шире подручје (шумски пожари); и
– израда плана превентивних мера заштите од пожара.
2.11. Заштита простора од интереса за одбрану земље
Општи циљеви уређења простора са аспекта одбране земље је обезбеђење услова за оптимални мирнодопски развој предметног подручја и активирање привредних потенцијала, уз истовремено несметано функционисање постојећих перспективних комплекса од посебног значаја за одбрану земље и активирање војних потенцијала односно објеката и комплекса Војске Србије који су предвиђени за отуђење и пренамену. 
	
Оперативни циљеви у области одбране земље су да се перспективни војни комплекси третирају као површина посебне намене, са својом зоном заштите, а да се за неперспективне комплексе одреде адекватне друге намене.
3. Општа концепција и пропозиције просторног развоја подручја посебне намене
Подручје обухваћено овим Просторним планом захвата 452,2 km2 и садржи серију елемената од којих је део под заштитом културних вредности, а део под заштитом природе (Авала и Космај). Ови елементи су данас у неповезаном и неуређеном стању те не представљају посебну атракцију за туристе односно немају јасно испољен идентитет. Основна концепцијска идеја заснована је на регионалној осовини старог Крагујевачког пута дуж којег се налазе све културне, историјске и природне вредности на овом подручју, и које се даље надовезују на културне и историјске вредности Београда, Земуна, Сремских Карловаца до Новог Сада на северу, односно Тополе, Крагујевца и Аранђеловца ка југу, уз истовремено повезивање природних заштићених целина Авале, Космаја и даље у правцу Рудника, Букуље и Венчаца. 
	
Дуж ове осовине могуће је идентификовати неколико природно-функционалних целина на макро, мезо и микро-нивоу.
На микро-нивоу се налазе тачке и објекти са непосредним окружењем од којих се полази у артикулисању просторно-функционалне концепције овог подручја. То су објекти или мали простори који представљају потенцијал за развој туризма уз рекреацију и који могу, уколико су уређени и повезани да омогуће грађанима града Београда, као и градова и општина у окружењу па и шире, да се одмарају, рекреирају, користе природна и духовна богатства, едукују па и послују (запошљавање). Ради се о следећим микро елементима (од севера ка југу):
– Спомен парк Јајинци;
– Степина кућа у селу Кумодраж;
– Сунчев гај;
– објекти и мале целине на Авали;
– Шупља стена;
– Бела Река;
– Трешња;
– Рипањ – тунелско окружење;
– видиковци и тачке у Губеревачким шумама;
– ресторани и хотели у Губеревачким шумама;
– тачке и културни догађаји у Сопоту;
– видиковци и тачке на Космају;
– манастири на Космају;
– некадашња Кораћичка бања; 
– сеоска насеља у којима постоји потенцијал за развој руралног туризма (Зуце, Поповић, Кораћица, Велика Иванча и др.);
– остале потенцијалне тачке.
Наведене тачке могуће је груписати на мезо-нивоу у серију мањих целина које имају посебан идентитет односно потенцијал за организовано уређење и допуну адекватним садржајима како би постали занимљиви за посебне облике туризма и рекреације. Са становишта ове концепције могуће је дефинисати следеће мање целине:
1) Целина Спомен парк Јајинци са Сунчевим гајем и центром у Кумодраж селу;
2) Целина Авала повезана са будућим центром дуж аутопута и Шупљом стеном;
3) Целина Бела Река;
4) Целина Трешња;
5) Целина Рипањски тунел; 
6) Целина Губеревачке шуме;
7) Целина шума на Космају;
8) Целина Кораћица–Селтерс;
9) Остале целине.
Поред ових целина са потенцијалом за развој туризма на овом подручју се налази и низ мањих и већих сеоских и полуурбаних насеља са својим грађевинским подручјем и различитим степеном услуга које могу да пруже становницима и туристима.
Наведене мање целине садрже одређене заједничке карактеристике које се разликују у географском и функционалном смислу те их је могуће груписати у три макро-целине:
– А. Макро-целина Авала;
– Б. Макро-целина Губеревачке шуме;
– В. Макро-целина Космај.
Планска концепција је да ове три макро-целине буду даље урбанистички разрађене како би се дефинисала употреба земљишта, принципи и правила уређења и грађења, и детаљи инфраструктуре.
Ове три макро целине имаће две контактне тачке. Контактну тачку између макро-целина Авала – Губеревачке шуме ће представљати насеље Рипањ, а контактну тачку између макро-целина Губеревачке шуме – Космај представљаће општински центар Сопот. Ова два насеља имаће улогу повезивања, сервисирања, информисања и генералног маркетинга туристичке понуде на овом подручју. Остала насеља, од Зуца до Велике Иванче, према својим специфичним потенцијалима могу да се укључе у туристичку понуду на овом подручју, развијајући посебне облике руралног туризма повезано са другим активностима (пољопривреда, виноградарство, шумарство, лов, занатство и др.).
Наведене целине сва три нивоа биће повезане одговарајућим мрежама саобраћајне и друге инфраструктуре. Окосницу чини пут од Јајинаца, поред Авале, Трешње, Раље, Сопота ка Младеновцу. На овај пут, туристичког карактера оствариће се везе у правцу сваке од три макро-целине а унутар њих ка свакој од мезо-целина, повезујући у њима и поједине микро-целине. Саобраћајна мрежа ће се углавном држати постојећих траса уз активности модернизације и мање интервенције повезивања новом трасом где је то неопходно.
Поред путног саобраћаја на коме ће важну улогу имати јавни саобраћај прилагођен потребама туриста, могуће је искористити постојеће трасе железнице за реализацију туристичке железнице која би из правца Раковице повезала Рипањ, Сопот у правцу Младеновца, дакле она насеља која ће имати улогу центра на овом подручју.
На крају, од посебног значаја ће бити и развој бициклистичког саобраћаја од Сремачке шуме, преко Губеревачке шуме, Трешње, Авале до Сунчевог гаја, ради чега ће режим саобраћаја на путним правцима бити прилагођен бициклистима.
Остала инфраструктура ће бити у координацији са саобраћајном инфраструктуром где је то могуће уз мање интервенције у другим правцима како би се обезбедили услови за развој квалитетног туризма и рекреације.
Природа и споменици културе биће уређени према условима заштите на целинама Авале, Губеревачких шума и Космаја као заштићених целина 3. режиму заштите, а на основу услова Завода за заштиту природе Србије. Остале активности, изван заштићених подручја биће развијане у складу са урбанистичким плановима, у оној мери у којој неће нарушити општи туристички карактер овог подручја (пољопривреда, виноградарство, шумарство, лов, мала индустрија, занатство, јавне службе, спорт, рекреација). 
	
Остварење ове планске концепције захтева посебну институционалну опремљеност односно програмиране активности које ће предузимати пре свега градске општине Вождовац, Сопот, Младеновац и Барајево за делове територије под њиховом јурисдикцијом. Значај и величина ове концепције захтева и ангажовање града Београда у координацији са наведеним градским општинама као и институцијама града у области туризма и др. Од посебног значаја ће бити програмирање остварења овог плана односно дефинисање приоритета, финансијских средстава, динамике и носилаца реализације програма. Насеља Рипањ и Сопот ће у томе имати посебну улогу и одговорност, у кооперацији са другим општинским центрима.
Такође, од посебног значаја представљаће и формирање транзитно-туристичког центра „Авала” на Еврокоридору X, односно аутопут Е-75 (Стратегија развоја туризма Београда) који би Авалу додатно претворио у привлачно туристичко подручје. На иницијативу општине Вождовац урађен је пројекат који је категорисан као пројекат од националног интереса, а усвајање од стране надлежних институција представља предуслов за његово привођење намени. Пројекат је заснован на могућностима простора, потреба путника у транзиту, интереса грађана Београда за рекреацијом, као и интереса локалних села у окружењу и предвиђа могуће атрактивно туристичко-рекреативне и туристичко-излетничке садржаје.
Пројектом су предвиђени следећи садржаји:
– Етно комплекс Србије;
– Аутокамп Авала;
– Термо-акватички комплекс за потребе рекреације;
– Омладински прихватни центар;
– Комплекс „Чарапићев Брест” са спортско забавним центром;
– Туристичка стајалишта регионалне железнице у Белом Потоку и Бубањ потоку;
– Туристичко-апартмански комплекс са везом на дечје одмаралиште на Шупљој стени;
– Туристичка бициклистичка трансферзала од Аде Циганлије, преко Топчидера, Јелезовачким потоком до Спомен парка Јајинци и транзитно-туристичког центра „Авала”.
У ту сврху потребно је да се заврши део обилазнице од Орловаче до аутопута Београд – Ниш, али и сервисни пут, паралелан са аутопутем, који би пролазио испод обилазнице. Такође, неопходно је урадити канализацију, санирати мочварне терене и регулисати Завојничку реку и урадити неопходну планску урбанистичку документацију уз потребне сагласности. 
	
4. Регионални аспект развоја подручја посебне намене и функционалне везе и међуодноси са окружењем
Регионални аспект подручја Авала – Космај испољава се у два основна вида посебне намене: 
	
1. заштита и уређење природе и предела; и 
2. туризма. 
Оба вида у перспективи добијају посебан значај како за град Београд тако и за шире окружење.
Заштита и уређење природе и предела на овом подручју је, према критеријумима заштите природе у Србији и према решењима ППРС, класификована на нивоу локалног значаја, имајући пре свега у виду заштићена добра треће категорије заштите Авале и Космаја као предела изузетних одлика. Иако су од локалног значаја обе нископланинске целине улазе у укупни биланс заштићених подручја на територији Републике Србије, које би до 2020. године требало да досегне 12% укупне територије и у успостављање националне економске мреже и идентификацију подручја за европску еколошку мрежу NATURA 2000 (до 20% укупне територије Србије). Према ППРС заштићена подручја ће бити највећим делом просторно укључена у површине еколошки значајних подручја, односно у подручје европске еколошке мреже NATURA 2000. Утолико Авала (489,13 ha) и Космај (3.514,50 ha) добијају и шири регионални значај уз могућност активирања интереса на околном подручју, пре свега на истоку и југу (град Смедерево, општине Смедеревска Паланка, Топола и Аранђеловац) и координације у области заштите природе као и оних активности које су у хaрмонији са природом. 
	
Предео хетероген по основним својствима, са две ниске планине шумадијске греде, има регионални значај утолико што захтева повезивање и уређење у координацији са општинама које се граниче са градом Београдом и које имају исте особине предела у односу на природне елементе као и елементе градитељског карактера. Ово ће свакако захтевати додатна истраживања у сарадњи града Београда са општинама (град Смедерево, Смедеревска Паланка и Топола) у окружењу ради прецизније карактеризације предела.
Схватајући заштићено природно добро као ресурс за развој, ово подручје са две ниске планине има све предиспозиције за развој туризма и рекреације на нивоу ширем од локалног. Град Београд има категорију територије међународног туристичког значаја, што значи да сви елементи туристичког система града Београда треба да буду активирани на одговарајући начин и на одговарајућем нивоу презентације, који ће јачати атрактивност града Београда и као једне од европских метропола7. Авала и Космај, заједно са осталим елементима заштићеног природног и културног добра у границама овог просторног плана, постају конкурентни у ширем регионалном оквиру за развој специфичних облика туризма. И ово такође захтева одговарајући облик сарадње града Београда и градских општина Младеновац, Сопот, Барајево и Вождовац са градом Смедеревом и општинама Смедеревска Паланка, Топола и Аранђеловац, око повезивања туристичке понуде и програма на територијама ових локалних заједница. Пошто су ове општине доминантно брдско-равничарског карактера, изузев општине Топола која захвата и део планине Рудник, Авала и Космај и остали елементи туристичке понуде на овом подручју (шума, вода, село, бања/welness, рекреација или занати) могу да привуку знатно већи број туриста из регионалног окружења од досадашњег. Осовину регионалног повезивања чини некадашњи Крагујевачки пут, од Трга Димитрија Туцовића у Београду преко Младеновца и Тополе до Крагујевца, односно и Аранђеловца у правцу Букуље и Венчаца. У ширем смислу овај пут има наставак преко Земуна у правцу Сремских Карловаца и Новог Сада, на тај начин повезујући кључне тачке српске историје и културе, најатрактивније за развој организованог туризма на регионалној основи. Одговарајући облик институционалног повезивања на интеррегионалној сарадњи у области туризма је за ово неопходан. У том погледу и искуства сличних градова у Европи могу да буду од посебног значаја (Беч и Бечка шума, Будимпешта и њено залеђе, Софија и Витоша и слично).
––––––––––
7 Град Београд према европској категоризацији градова има најнижи ниво MEGA4 (Metropolitan Growth Area) са перспективом ка MEGA3. Један од серије критеријума је и број туриста који долазе у метрополитенско подручје ради чега европски велики градови сву пажњу посвећују и активирању свих туристичких потенцијала.
III. ПЛАНСКА РЕШЕЊА
1. Заштите предела, природног и културног наслеђа
1.1. Заштита предела и природног наслеђа
Планско решење заштите природе на подручју посебне намене Авала – Космај заснива се на очувању природних добара и природних вредности које се исказују биолошком, геолошком и предеоном разноврсношћу. Такође, планско решење подразумева одрживо коришћење природног наслеђа коришћењем компонената биодиверзитета или геодиверзитета на начин и у обиму који не води ка њиховом дугорочном смањењу, а одржава њихов потенцијал ради задовољења потреба и тежњи садашњих и будућих генерација. 
	
На заштићеним подручјима Просторног плана, утврђују се режими заштите:
– I степена (строга заштита), укупне површине 8,06 ha или 0,20 % укупно заштићених подручја (0,02% планског подручја);
– II степена (активна заштита), укупне површине од 798,78 ha или 19,95% укупно заштићених подручја (1,76% планског подручја); и
– III степена (активна заштита и могућност одрживог коришћења), укупне површине од 3.196,70 ha или 79,84% укупно заштићених подручја (7,07% планског подручја).
Брига о одрживом развоју, исказана на конференцији о биодиверзитету, одржаној у Рио де Жанеиру, одређује предео као суштински битан фактор у успостављању равнотеже између очувања природног и културног наслеђа, као израза европског идентитета и разноликости и његовог коришћења као економског потенцијала који омогућава отварање нових радних места, а у контексту одрживог туризма. Управо постојеће вредности подручја Авала – Космај, настале дејством различитих комбинација природних и људских фактора, представљају основ и смерницу да се планско решење заснива на планирању предела – културног предела.
Kонцептом планског решења предметно подручје je профилисано у три зоне: Авала, Губеревачке шуме и Космај, међутим, треба имати у виду чињеницу да су оне просторно и функционално повезане природним вредностима различитих врста, и део су дефинисаних карактеристичних типова предела8. С тога, планско решење заштите природних вредности и природних добара очувања и унапређења природних вредности и заштићених природних добара формирано је у контексту интегралне, односно интегративне заштите природе и културног наслеђа, тј. заштите културног предела.
Планска решења утемељена су на постојећој легислативи и регулативи, где се по први пут посебно истичу начела „Европске конвенције о пределу”. Тако, планирање предела као планско решење нашло је утемељење на томе:
– да је предео битна компонента људског окружења, израз разноликости заједничке културне и природне баштине и темељ идентитета; 
	
– да заштита и унапређење културних предела и предео помажу очувању колективне меморије народа и културног идентитета људских заједница, те да чине битан фактор у побољшању њиховог окружења;
– да је животна средина динамички систем који обухвата природне и културне елементе који на одређеном месту и у одређено време ступају у интеракцију што може имати непосредне и дугорочне ефекте на жива бића, људске заједнице и наслеђе уопште;
– да се обезбеди јединствена заштита која се односи на културни, естетски, еколошки, економски и социјални значај дате области; и
– да је заштита, очување и изградња предела јединствен и трајан процес, уз свест о томе да је споменичко наслеђе културни капитал који може да омогући обнову на различитим пољима људских делатности.
Планско решење подразумева: 
– заштиту предела кроз очување и одржавање значајних или карактеристичних обележја предела, оправдане вредношћу наслеђа, проистеклом из његове природне структуре и/или људске активности;
– планирање предела кроз дугорочне и далекосежне поступке са циљем унапређења, поновног успостављања или креирања предела; и
– управљање пределом примењујући поступке, којима се, из перспективе одрживог развоја, обезбеђује редовно одржавање предела, са циљем усмеравања и усклађивања промена изазваних друштвеним и економским процесима, као и процесима у животној средини.
Планским решењем је обезбеђено очување заштићених и евидентираних природних добара и природних вредности, а самим тим и предела на предметном подручју, и то:
– Очување, уређење и одржавање заштићених природних добара – Предео изузетних одлика Авала и Предео изузетних одлика Космај, као добара од великог еколошког, научног, образовног и културно-историјског значаја, која, поред статуса заштићеног природног добра на националном нивоу, представљају и Еколошки значајна подручја еколошке мреже Републике Србије, Одабрана подручја за дневне лептире у Србији (PBA – Prime Butterfly Areas in Serbia) и Емералд подручја9. У циљу остваривања заштите планским решењем се налаже спровођење мера прописаних решењима о заштити и спровођење планова управљања за оба природна добра, донетих за период до 2020. године;
– Заштита евидентираних природних добара, и то:
Споменика природе геолошког карактера:
1) Шупља стена – стари рудник цинабарита под Авалом изнад друма Београд – Раља (КО Рипањ);
2) Серпентинити на ушћу Бубањ потока у Завојничку реку (КО Кумодраж);
3) Седименти бадена (средњи миоцен) у Раковичком потоку у подножју брда Торлак (КО Кумодраж);
4) Црвени брег – стари рудник олова и цинка (КО Рипањ);
5) Долина потока Конопљиште (испод цркве у Белом Потоку) – профил класичног развића доњег понта у Србији (КО Бели Поток);
6) Ушће Бањичког и Топличког потока (КО Стојник);
7) Космајски Губеравац (КО Губеревац);
8) Слојеви са аптихусима код железничке станице „Бела Река” (КО Рипањ);
Термалне/Минералне/Термоминералне воде:
1) Термална вода у Ђуринцима (КО Ђуринци);
2) Хидрографски чвор – Парцански вис (КО Парцани);
Бање:
1) Кораћичка бања (КО Кораћица);
Шуме:
1) Степин Луг;
2) Трешња.
– Очување и заштита шумских екосистема као природних вредности предметног подручја, и то шуме ГЈ „Авала” (854 ha), ГЈ „Степин Луг” (492 ha), ГЈ „Спомен парк Јајинци” (82 ha), ГЈ „Губеревачке шуме” (1.573 ha), ГЈ „Трешња” (200 ha) и ГЈ „Космај” (660 ha), као и остатке шума и шуме изданачког порекла у сливу Топчидерске реке и гајева у долини реке Велики Луг;
– Очување и заштита шума сопственика физичких лица укупне површине 7.178 ha, у 24 катастарске општине: Барајево – КО Лисовић (201 ha), Вождовац – КО Јајинци (6ha), КО Кумодраж (68 ha), КО Раковица (4ha), КО Зуце (73 ha), КО Бели Поток (67 ha), КО Пиносава (50 ha), КО Рипањ (1.237 ha), Младеновац – КО Амерић (268 ha), КО В. Иванча (700 ha), КО Кораћица (488 ha), Сопот – КО Бабе (236 ha), КО Дучина (144 ha), КО Губеревац (360 ha), КО Ђуринци (188 ha), КО Мала Иванча (204 ha), КО Мали Пожаревац (КО 400 ha), КО Неменикуће (508 ha), КО Парцани (380 ha), КО Поповић (184 ha), КО Раља (4 ha), КО Рогача (564 ha), КО Сопот (468 ha) и КО Стојник (376 ha);
– Очување и заштита вредних станишта (биотопа) као савремени приступ у очувању разноврсности флоре и фауне која их настањује, међу којима су врсте које су у знатној мери заступљене на предметном подручју и међу којима је велики број заштићен по различитом основу;
– Очување и заштита основних карактеристика – евидентирана четири типа предела: „Брдско и брдско-планинско подручје северне Шумадије”, „Побрђе и заравни у непосредном сливу Дунава и у сливовима река Раља и Луг”, „Неогено и брдско побрђе у сливу Колубаре” и „Побрђе и заравни у непосредном сливу Саве” (Реферална карта бр. 3 – Заштита животне средине, природних и културних вредности);
– Очување традиционалног културног шумадијског предела, и то кроз заштиту културних образаца поља и мреже живица, шумарака и приобалне вегетације дуж водених токова, као и традиционалног начина пољопривредне производње;
– Очување и ревитализација водотокова као важних елемената карактера предела.
––––––––––
8 Студија Просторне основе за заштиту предела очуваних природно-историјских вредности на територији Београда у складу са Европском конвенцијом о пределима (2007), аутори Цвејић, Ј, Васиљевић, Н, Тутнџић, А, Шумарски факултет Универзитета у Београду.
9 ЕMERALD подручја представљају просторне целине које су од посебног националног и међународног значаја са аспекта очувања и заштите угрожених дивљих биљних и животињских врста и одређених станишних типова. Основа за њихово издвајање је Конвенција о очувању дивљег биљног и животињског света и природних станишта Европе, тзв. Бернска конвенција („Службени гласник РС – Међународни уговори”, број 102/07).
 
 
1.2. Заштита културних добара
Плански обухват подручја посебне намене Авала – Космај, са аспекта заштите културног наслеђа има сложену просторну структуру, почев од његове вредности и разноврсности, све до територијалног позиционирања сваког појединачног културног добра, добра под претходном заштитом или објекта од амбијенталног значаја (објеката у контексту развоја туризма).
Уређење и одрживо коришћење простора који има природни, културно-историјски, туристички, рекреативни и пољопривредни значај, је потврђено планерско опредељење. Кључни елемент спровођења планских решења и заштите културног наслеђа представља стављање подручја Авале и Космаја под заштиту, као предела изузетних одлика. 
	
Имајући у виду да иако је предметно подручје плански профилисано са три подручја: Авала, Губеревачке шуме и Космај, чињеница је да су сва три логички повезана наслеђеним културним вредностима различитих врста са могућношћу повезивања културним итинерерима.
Макро целина Авала се може посматрати као предео који је снажно маркиран Спомен парком „Јајинци”, и спомеником Незнаном јунаку који је културно добро од изузетног значаја за Републику Србију. Такође, неопходно је поменути у низу других споменичких обележја која сведоче о историји подручја Авале и археолошке остатке средњевековног града Жрнова, споменик Васи Чарапићу на североисточној падини Авале, хотел „Авалу”, Споменик руским војним ветеранима и Телевизијски торањ на Авали, који свакако носи споменички предзнак, иако није вреднован са аспекта заштите културних добара.
У оквиру макро целине Губеревачке шуме, укључујући село Рипањ у укупно подручје градске општине Сопот, налази се низ дисперзно распршених објеката различитих врста непокретних културних добара и добара која уживају претходну заштиту. Од краја XIX века до данас на подручју Сопота и дела Младеновца очуван је већи број појединачних споменика народног градитељства (стамбених и јавних зграда) и сакралне архитектуре, лоцираних пре свега у седишту општине Сопот, али и сеоским насељима око њега, попут Неменикућа, Рогаче, Поповића, Ропочева, Кораћице, Велике Иванче и Амерића.
Предеона и етно атрактивност макро целина Авале и Губеревачких шума даје две могућности реализације етно паркова:
– едукативног карактера, који би директно биo везан за валоризоване објекте народног  градитељства и за који би план и програм опремања и садржаја одредиле служба заштите споменика културе, етнографског музеја или неке друге релевантне установе културе и образовања, уз фискалне олакшице и партнерску подршку власницима објеката; и
– амбијентално-туристичког карактера, са новом изградњом шумадијског типа (стамбени и економски објекти), који би требало да буде реализован  у сарадњи са етнографским музејом, архитектонским и шумарским факултетом, туристичком организацијом и другим релевантним институцијама образовања и културе.
Реализација етно паркова подстиче локални развој и отвара широке могућности запошљавања у низу занимања која би морала да подрже како пројектовање и изградњу, исто тако и њихову потоњу програмску делатност.
Могуће је у оквиру макро целине Авала, формирати музеј на отвореном – етно парк под Авалом10, као атрактиван туристички објекат у којем би се нашли објекти народне архитектуре из Србије, а евоцирао би народни живот и обичаје. 
	
У подножју Космаја, могуће је реализовати и забавни парк у контексту пројекта „Путеви деспота Стефана Лазаревића”, са симулацијом живота средњевековног доба (архитектура, костими, кулинарство, организација витешких свечаности, лова и народних светковина) управо на подручју Космаја, током целе године са различитим интензитетом активности.
Подручје Космаја са манастирима и другим спомен обележјима и објектима туристичког значаја представља окосницу интегралне заштите природе и културних добара, што подразумева и изазов пун одговорности у погледу изградње туристичке инфраструктуре у контексту предеоне атрактивности. По споменичком значају посебно се издвајају археолошко налазиште Манастир Кастаљан11 и Манастир Павловац12. Манастир Тресије, иако са споменичког аспекта, није посебно вреднован чини функционалну целину духовног карактера.
Међу споменицима новије историје су свакако: Спомен костурница погинулим српским ратницима у Првом светском рату, удаљена 50-ак метара од Белог камена, највишег врхa Малог Космаја, на месту где је заустављена аустроугарска војска 1914. године у Колубарској бици и Споменик палим борцима Космајско-посавског одреда, подигнут на нижем врху Великог Космаја, 1971. године. 
	
У оквиру сва три подручја налази се фонд од 112 археолошких локалитета који датирају из различитих археолошких периода и сведоче о континуалном настањивању и повољној природној предиспозицији овог простора за живот. Заштита археолошког наслеђа иако има бројне локалитете, са аспекта развоја и изградње не представља ограничавајући фактор. Све активности које се буду дешавале на локацијама забележених археолошких локалитета управо ће омогућити и коначно дефинисање њиховог статуса као и начина презентације (ex situ или 
	in situ). 
––––––––––
10 „Етно парк под Авалом” Ранко Финдрик, 1984, Етнографски музеј у Београду, Републички Завод за заштиту споменика културе.
 
2. Утицај посебне намене на туризам
Развој туризма засниваће се на предностима подручја, пре свега кроз заштићена природна добра Авалу и Космај, очуване шуме, плодно земљиште, водене површине, рурална подручја, археолошке локалитете и традиционално градитељство, здраву храну, здраву животну средину, манифестације и др. Развијаће се туризам који може да задовољи потребе становништва, у граду Београду и градовима у окружењу, за одмором и боравком у природи. Тиме би се подстакла и туристичка потрошња, што доприноси повећању запослености становништва и привредном развоју периферних делова града Београда.
Основно упориште развоја туризма на овим локацијама јесте јачање функције и улоге локалних центара и подршка развоју и уређењу руралних подручја функцијски повезаних са урбаним подручјима, центара у Рипњу и Сопоту, како би се остварила динамична урбано-рурална структура. То захтева промену досадашњих тенденција у погледу већег уважавања локалних власти и вредности и активирање руралних заједница, у првом реду на очувању и одрживом коришћењу њихових природних ресурса и вредности.
Основно планско опредељење је формирање мреже туристичких значајних подручја, адекватне величине и структуре као и функционално повезивања са центром Београда и туристичком понудом и пројектима градова у окружењу – Смедеревом, Смедеревском Паланком, Тополом и Аранђеловцем као и стварање нових – интензивних функционалних веза.
Највећи туристички потенцијали на подручју Просторног плана које би требало активирати су: 
	
– Спомен парк Јајинци – меморијални парк где су током Другог светског рата немачке снаге убиле скоро 80.000 људи, од којих су многи били заточеници оближњег логора Бањица;
– Родна кућа војводе Степе Степановића у Кумодражу – културно добро од великог значаја;
– Сунчев гај; 
– објекти и мале целине на Авали – планина Авала надморске висине са 597 биљних врста и 67 врста птица, од којих је 21 врста заштићена, испресецана је пешачким стазама са објектима од значаја за развој различитих видова туризма, и то: споменик Незнаном јунаку, Авалски торањ, хотел „Авала”, „Чарапићев Брест”, Споменик руским ветеранима, Спомен обележје Васи Чарапићу, Шумарска кућа; Уредбом о утврђивању приоритетних туристичких дестинација, зона, локација и категорија објеката у местима за одмор, и туристичким местима у приоритетним туристичким дестинацијама („Службени гласник РС”, бр. 35/11 и 90/11), Авала је проглашена за туристичку локацију са тачно дефинисаном границом и сматра се саставним делом прве туристичке зоне, туристичког места Београд и једна је од приоритетних туристичких дестинација опште намене од националног значаја за Србију; 
	
– Целина дуж аутопута – неизграђен простор поред аутопута Е-75, на потезу Завојничке реке, у селима Бели Поток и Зуце, површине 3.500 ha, дужине око 7 km и ширине око 500 m. Предвиђен за формирање транзитно-туристичког центра „Авала” који би представљао центар од националног интереса; 
	
– Шупља стена – стари рудник цинабарита под Авалом изнад пута Београд – Раља (КО Рипањ), Споменика природе геолошког карактера и дечије одмаралиште;
– Језеро Бела река – вештачко језеро, површине 103.850 m², еколошки чиста нетакнута природа са погодностима за риболов (рибе: шаран, смуђ, сом, бабушка, црвенперка, деверика и клен);
– Трешња – шумски комплекс површине 200 ha са вештачким језером дужине 150 m и ширине 20 m и затвореним ловиштем крупне дивљачи „Трешња” (пре свега јелен лопатар и  муфлон) површине 117.23 ha;
– Рипањ – тунелско окружење – неуређен простор у шумском окружењу. Пролази „Беовоз” (са нередовним и недовољним бројем полазака с обзиром на потребе становника) и возови на путу ка Нишу и Софији, значајан за потребе и прихват туриста који путују железницом;
– видиковци и тачке у Губеревачким шумама – густа листопадна шума површине 987 ha, богата биљним и животињским светом, изворском водом, низом рударских копова из римског времена; 
	
– ресторани и хотели у Губеревачким шумама; 
– културни догађаји у Сопоту – Филмски фестивал, манифестација „Дани Милована Видаковића”, такмичења фрулаша, програми различитих КУД-ова, иконописачка колонија, сусрети књижевника и слично;
– видиковци и тачке на Космају – планина Космај надморске висине до 630 m, листопадна шума, брдске ливаде и пашњаци, са 557 биљних врста и 96 врста птица, испресецана пешачким стазама са богатим садржајем културног наслеђа. Космај је проглашен за туристичку локацију Уредбом о утврђивању приоритетних туристичких дестинација, зона, локација и категорија објеката у местима за одмор, и туристичким местима у приоритетним туристичким дестинацијама са тачно дефинисаном границом и сматра се саставним делом прве туристичке зоне, туристичког места Београд и једна је од приоритетних туристичких дестинација опште намене од националног значаја за Србију и Београд;
– манастири на Космају – манастир Павловац у Кораћици, Младеновац, Културно добро од великог значаја и манастир Тресије;
– Кораћичка бања – налази се на југоисточној страни планине Космај, са извориштем минералне воде (потиче из више појединачних извора са дубине од 180 до 207 m температуре 30 °C) и термалним рејоном површине 3,5 ha; 
	
– Зуце, Брђани, Поповић, Оровац, Неменикуће, Амерић, Кораћица, Велика Иванча, Рогача, Дучина и Лисовић обилују сеоским пејзажима који пружају велике могућности за развој еко-сеоског туризма у условима чисте незагађене природе далеко од градског загађења и буке;
– остале потенцијалне тачке и репери – цело подручје покривено је разноврсним микро целинама које представљају својеврстан потенцијал за развој туризма, а које уколико се уреде и повежу могу постати атрактивне како за грађане Београда, тако и за посетиоце из окружења.
Концепција одрживог развоја туризма подразумева издвајање три макро-туристичке целине и унутар њих неколико мезо целина, и то:
1) Макро целина Авала са мезо целинама: 
– Целина спомен парк Јајинци са Сунчевим гајем и центром у Кумодраж селу;
– Целина Авала повезана са будућим центром дуж аутопута и Шупљом стеном;
– Целина Бела Река.
Предодређена је за развој транзитног туризма уз коридор аутопута Е-75, руралног, излетничког и спортско рекреативног туризма, због изразитих културно-историјских и природних потенцијала, пре свега богатства у шумама и воденим акумулацијама, као и сеоских пејзажа.
2) Макро целина Губеревачке шуме са мезо целинама: 
– Целина Рипањски тунел;
– Целина Губеревачке шуме; 
– Целина Трешња;
– Туристичке локације насеља Мала Иванча и Мали Пожаревац.
Предодређена је за развој излетничког, спортско-рекреативног и ловног вида туризма, због изразитих културних вредности и природних потенцијала, пре свега шума и водених акумулација, као и неколико ловишта отвореног и затвореног типа.
3) Макро целина Космај са мезо целинама: 
– Шуме на Космају;
– Целина Кораћица – Селтерс;
Предодређена је за развој културно-историјских и природних потенцијала, пре свега излетничког, здравственог и руралног туризма у сеоским насељима која окружују планину (Рогача, Неменикуће, Амерић, Кораћица и Велика Иванча), подручје еколошки здраве животне средине, уз значајну изградњу викенд насеља.
Наведене макро целине биће повезане контактним тачкама:
1) Контактна тачка Рипањ – између макро-целина Авала и Губеревачке шуме, заснива се на развоју културно – историјских активности;
2) Контактна тачка Сопот – између макро-целина Губеревачке шуме и Космај, заснива се на развоју манифестационог и културног вида туризма са значајним природним потенцијалима.
Насеље Рипањ и Сопот имаће улогу повезивања, сервисирања, информисања и генералног маркетинга туристичке понуде на овом подручју. Остала насеља, од Зуца до Велике Иванче, према својим специфичним потенцијалима могу да се укључе у туристичку понуду на овом подручју, развијајући посебне облике руралног туризма повезано са другим активностима (пољопривреда, виноградарство, шумарство, лов, занатство и др.).
У складу са предложеном просторном концепцијом развоја очекује се развој следећих видова туризма:
Излетнички туризам – развијаће се пре свега због потребе дела становништва који живи у урбаним срединама за краћим, једнодневним боравком у природи, која има веома низак степен загађења с обзиром да не постоји индустрија већег обима на овом подручју; може бити реализован кроз: културно-образовне излете (манастири и други споменици културе); обиласке заштићених и других уређених природних вредности (неопходно је обележавање објеката, формирање пешачких стаза и слично); рекреативне излете (планинарење, пешачење, боравак у природи, активности на језерима, и слично). Могућност за развој излетничког туризам имају: Авала и подавалска села, Губеревачке шуме и језеро Трешња, Космај. Заступљен је у свим макро целинама. 
	
Рурални туризам – развијаће се уређењем и организовањем сеоских домаћинстава за смештај и боравак туриста првенствено здраве традиционалне хране, традиционалне архитектуре, природних и културно-историјских мотива и производа из домаће радиности; могућност за развој имају подавалска и подкосмајска села Зуце, Брђани, Поповић, Оровац, Неменикуће, Амерић, Кораћица, Велика Иванча, Рогача, Дучина и Лисовић. Заступљен је у свим макро целинама, нарочито у макро целини Космај.
Ловно/риболовни туризам – Простор поседује могућности за развој лова и риболова који су смештени у живописним пределима нетакнуте природе шумско-брдског амбијента са бројним изворима и са великим бројем срна, зечева, фазана и јаребица у оквиру отворених ловишта и затвореног ловишта „Трешња”. Подручја погодна за лов су: Губеревачке шуме и шуме Авале и Космаја. Најпогодније локације за риболовни туризам су везане за вештачка језера, која обилују шараном, смуђем, бабушкама и др., и то: Трешња, Бела Река и бројне речице које пресецају територију. Заступљен је у свим макро целинама. 
	
Дечји и омладински туризам обухвата младу популацију и може се усмеравати према културним и спортским манифестацијама, током целе године, као што је школа кошарке и других екипних спортова на комерцијалној основи за домаће и стране учеснике дечијег и омладинског узраста у оквиру центара школе у природи у свим зонама. Обновом постојећих и изградњом нових центара школе у природи (Авала, Космај, Губеревачке шуме) избегло би се одвођење учесника у удаљене центре. Неопходно је обезбедити локације за нове објекте. Заступљен је у свим макро целинама. 
	
Еколошки туризам подразумева путовања и посете у релативно очувана подручја, ради уживања у природи (и пратећим културним одликама – како из прошлости, тако и садашњости) уз унапређење заштите природе, мали негативни утицај посетилаца и користан активан утицај на локално становништво. Еко туризам нуди едукацију и забавне садржаје у природи али истовремено и мотивише на дубље разумевање важности очувања природних и културних ресурса (шетња кроз шуму се не сматра еко туризмом уколико не утиче на подизање свести и прикупљање средстава за унапређење тих простора). На тај начин еко туризам истовремено подржава и унапређује живот локалне заједнице и служи као мотив и генератор пословних могућности у месту. Заступљен је у свим макро целинама.
Екскурзиони туризам – подразумева кратак боравак туриста међу којима су најбројнији ученици из градова Србије. Екскурзионим туризмом могуће је обухватити и домаће и стране посетиоце који учествују у сајамским приредбама, конгресним и пословним скуповима у ближој и даљој околини. Обилазак природних и антропогених историјских и савремених вредности, уз понуду кулинарских специјалитета домаће кухиње је економски оправдано и сврсисходно. Заступљен је у свим макро целинама.
Транзитни туризам – повољан саобраћајно-географски положај пружа могућност да се уз постојеће и планиране транзитне саобраћајнице осим смештајних капацитета основне намене организују пунктови – објекти са паркинг простором, мењачницама, туристичко-информативним центром, станицама за напајање горивом, ресторанима – кафетеријама, сувенирницама итд. Заступљен је у свим макро целинама, а нарочито у мезо целини дуж аутопута и мезо целини Рипањ тунел.
Здравствени туризам – представља један од све популарнијих, значајних трендова данашњег туризма. Основу здравственог туризма чини коришћење природних лековитих чинилаца. То је посебна грана туризма која се стручно и контролисано служи природним лековитим факторима и поступцима физикалне терапије у циљу очувања и унапређења здравља, а самим тим и побољшања квалитета живота. Да би се овај вид туризма развио потребно је уз здравствени развити и Wellness туризам који подразумева осим лечења, одмор и рекреацију и привлачење не само болесних већ и здравих туриста. Кораћичка бања пружа могућност за развој овог вида туризма, а повезивањем Селтерс и Кораћичке бање проширила би се територија и створили услови за развој спортско-рекреативних и осталих садржаја који би заокружили и обогатили туристичку понуду комплементарним садржајима (купање, пливање, излети, пешачење, бициклизам, спортске активности, риболов и друго). Најзаступљенији је у макро целини Космај у оквиру мезо целине Кораћица–Селтерс.
Културно-манифестациони туризам – организовани догађаји могу бити један од покретача развоја туризма на овом подручју будући да су оне један од мотива при доношењу одлуке о путовању. Туристи кроз актуелне манифестације упознају културу овог краја, могу да се забаве и стекну нова искуства, а неке од њих (Филмски фестивал у Сопоту, Манифестација „Око воденице”, такмичења фрулаша, програми различитих КУД-ова, иконописачка колонија, сусрети књижевника и сл.) за посетиоце остају запамћене као јединствен аутентичан доживљај. По истраживању Туристичке организације Србије (у даљем тексту: ТОС), манифестације су прве на листи туристичких мотива за долазак страних туриста у нашу земљу (Елаборат „Категоризација Београда као туристичког места”). Заступљен је у свим макро целинама, а најзаступљенији је у контактној тачки Сопот и мезо целини Спомен парк Јајинци. 
	
Спортско-рекреативни туризам – концепција развоја заснива се на: ревитализацији и реконструкцији постојећих спортских објеката и спортских површина, реализацији нових уређених спортских површина (терени за планинарење, трим и стазе здравља, бициклистичке стазе, простори за оријентиринг, терени за спортски лов, итд) у оквиру заштићених природних подручја Авале, Космаја Губеревачких шума и на просторима око водених акумулација на подручју Рипња, Сопота и Младеновца, реализацији спортског кампa са отвореним спортским теренима и капацитетима за смештај спортиста на падинама Авале, пре свега у целини Трешња, планирању нових специјализованих спортско-рекреативних комплекса (базени, аква-парк, wellness) у оквиру насељених подручја Сопота, Раље, Баба и Рипња, реализацији нових спортских терена и дечијих игралишта уз постојеће и планиране смештајне капацитете и промоцији традиционалних спортских манифестација (сусрети планинара, бициклистичке трке, пешачке туре итд.). Активности су везане за припреме спортиста, школе спортова, викенд и годишњи одмори, семинари и течајеви спортских група, различитих алтернативних спортова. Заступљен је у свим макро целинама. 
	
За целине Авала, Бела Река, Рипањски тунел и шуме на Космају потребно је формирати информативни пункт, који би у Целини Рипањски тунел имао мултифункционалну салу за презентацију туристичких атракција у непосредној околини.
Дуж стаза за шетање и трим стаза, на игралиштима и слично, могуће је реализовати соларно јавно осветљење, као алтернативни извор енергије. 
	
У ширем окружењу Авала и Космај заједно са Букуљом, Венчацом, Рудником, Вујаном, Котлеником и Гледићким планинама чине Шумадијске планине и представљају једну регионалну целину са интегрисаном понудом, које могу да нађу учешће у туристичкој понуди овог подручја.
––––––––––
11 Манастир Кастаљан, 
	посвећен Светом Ђорђу, налази се на североисточној падини Космаја према селу Неменикуће. На основу резултата систематских археолошких ископавања, архитектонске и стилске анализе откривених објеката и покретног археолошког материјала, могу се издвојити три фазе градње и коришћења простора. Првој и најстаријој фази припада црква чија се градња може сместити у XIV век. У другој фази црква је претрпела извесне измене, а тада је подигнута и трпезарија. То је време почетка XV века, наглог успона тек створене деспотовине Србије. Новоизграђени објекат са преправљеном црквом у функцији капеле, служио је деспоту Стефану као летњи двор. Трећу фазу градње и коначно уобличавање простора у манастирски комплекс представља подизање конака. С обзиром на утврђене значајне археолошке и историјске чињенице, као и на изразиту архитектонску вредност очуваних остатака манастирског комплекса (са поступцима градње примењиваним у дугом временском периоду од XIV до краја XVII века када је манастир разорен). Кастаљан представља споменик изузетних вредности за проучавање и упознање Србије из времена деспота Стефана Лазаревића, а нарочито за област Космаја која је у то време имала улогу великог верског центра
12 Манастирски комплекс Павловац налази се на падинама Космаја и потиче из прве четвртине XV века, када се овај простор налазио у оквирима српске државе под влашћу деспота Стефана Лазаревића. Поред цркве, посвећене Светом Николи, у оквиру комплекса сачуване су рушевине још три објекта профане намене из истог времена. Ктитор манастира данас није познат, иако се претпоставља да би то могао бити сам деспот. По својим архитектонским карактеристикама црква припада групи споменика моравске школе на којима је приметно преплитање локалног градитељског искуства и утицаја приморске архитектуре. Манастир Павловац, један је од најстаријих споменика српске средњовековне културе на подручју града Београда. Сачувани манастирски конак представља редак пример профане, стамбене архитектуре средњовековне Србије.
 
3. Заштита, уређење и коришћење природних система
3.1. Пољопривредно земљиште
Просторно уређење и развој треба да се заснивају на повезивању еколошки очуваних великих пољопривредних површина (воћарство, повртарство, сточарство) да би се омогућио систематски развој пољопривредних производа са етикетом „здраве хране” према посебном програму. Приликом укрупњавања пољопривредног земљишта, задржати шумарке, живице, међе, кошанице и влажна станишта са очуваном и делимично измењеном вегетацијом, како би се одржала разноврсност мозаичност предеоних елемената подножја Авале и Космаја и обезбедила њихова улога еколошких коридора.
План заштите, унапређивања стања и будуће коришћење пољопривредног земљишта у подручју посебне намене подразумева реализацију следећих задатака:
– предузимање превентивних мера заштите од бујичних токова и побољшање природне плодности земљишта;
– усклађивање намена и начина коришћења пољопривредног земљишта са режимима заштите и природним погодностима и ограничењима, уз поштовање прагова агроеколошког капацитета различитих категорија пољопривредних површина;
– продуктивност земљишта повећати применом интерактивног система агрошумарства, заједничким коришћењем шумских површина са пољопривредним облицима коришћења земљишта; 
	
– очување природне плодности педолошког покривача као и предузимање ефикасних мера поправке ниско продуктивних и деградираних земљишта; и
– пошумљавање плитких и еродобилних ораница и нископродуктивних пашњака.
Макро целина Авала
Падине Авале готово су искључиво покривене шумском вегетацијом, улазе у састав сеоских атара, природно су предиспониране за развој сточарства, производњу хране високог биолошког квалитета, контролисано сакупљање шумских плодова и лековитог биља, развој сеоског туризма и слично. 
	
Макро целина Губеревачке шуме
С обзиром на природне карактеристике, осунчаност, експозицију, бонитет земљишта, обухваћено подручје има услова за:
– комплементарну ратарско-сточарску производњу;
– воћарско-виноградарску производњу.
У атарима појединих катастарских општина (Бабе, Неменикуће, Мали Пожаревац, Слатина) запажа се значајан удео ливада и пашњака, које су основа за бављење сточарством. 
	
Одрживо коришћење земљишног простора, побољшања еколошког капацитета продукције или превенције прекомерног коришћења осетљивих ресурса земљишта, је императив у будућности и захтева примену интерактивног система агрошумарства. То подразумева системе коришћења земљишног простора у којима се шуме или засади шумског дрвећа и жбуња развијају у заједници са пољопривредним усевима, пашњацима/травњацима или животињама (сточарство, ловство), у којима се уважавају еколошке и економске интеракције између појединих компоненти. 
	
Макро целина Космај
Претежно брдска подручја Космаја, где преовлађују категорије земљишта бонитетне класе од III до VI, захваљујући пространим и благим падинама, са доста сунчаних дана у години и довољном количином падавина, имају предуслове као и традицију бављења сточарством и воћарством, као и производњом цвећа.
Због бројних ограничења која постоје у коришћењу земљишта III и IV бонитетне класе мора водити рачуна о процесима деградације израженим у већој или мањој мери. Земљиште I бонитетне класе је погодно за гајење свих култура са овог подручја. За земљишта II бонитетне класе, потребан је пажљивији пољопривредни одабир ратарских и воћарских култура, у зависности од мехaничког састава земљишта (тежине) која утиче на водно-ваздушне особине педолошког супстрата, изложеност ерозији и повременим сушама. За III бонитетну класу земљишта препоручује се гајење воћа. Ограничења IV бонитетне класе земљишта су већа (велики нагиб, ерозија), тако да пољопривреду треба усмеравати ка заснивању вештачких ливада и воћњака. Земљиште V бонитетне класе одликује се великим ограничењима у коришћењу, овакви терени могу послужити за заснивање вештачких ливада.
3.2. Шуме и шумско земљиште
Просторно уређење и развој шумског подручја реализоваће се кроз унапређивање стања шума и повећање површине под шумом, у складу са Стратегијом пошумљавања подручја Београда („Службени лист града Београда”, број 20/11) и важећим плановима детаљније разраде за предметно подручје. Укупно је планирана површина од око 9.270 ha шума. Такође, развој и унапређење шума реализоваће се кроз узгој дивљачи и развој ловства: повећање бројности ситне и крупне дивљачи и побољшање структуре и квалитета дивљачи.
План заштите, унапређивања стања постојећих државних шума и будуће коришћење подразумева реализацију следећих задатака:
– повећање површина и пoбoљшањe квалитeта шума;
– индиректна конверзија изданачких шума у високе;
– директна конверзија изданачких шума у високе;
– попуњавање вештачки подигнутих састојина;
– реконструкција вештачки подигнутих деградираних састојина;
– заштита и побољшање стања шумског покривача, кроз смањени обим сече и пажљиво неговање постојећих шумских састојина, фрагментираних шумарака (забрана, групација, дрвореда и коридора) појасева дрвенастог растиња, као и пошумљавање са повезивањем уситњених шумских површина;
– очување јединствености, изворности и аутентичности природних вредности подручја, као и њихово унапређивање у складу са законом;
– очување биодиверзитета, односно специјске, екосистемске и генетске разноврсности;
– пoвeћањe стeпeна биoлoшкe разнoврснoсти фoрмирањeм засада с аутoхтoним врстама лишћара;
– увoђeњe дивљих вoћкарица, жбуња у заштитнe шумскe састoјинe.
Мере очувања шума и шумског земљишта, реализовати у складу са Законом о шумама („Службени гласник РС”, бр. 30/10 и 93/12).
3.3. Воде и водно земљиште
Међу природним ресурсима посебан значај има одрживо и строго контролисано коришћење водних ресурса као и заштита вода од нерационалне приватизације, загађења и неадекватног коришћења. Одрживи развој подразумева оптимално управљање, очување и унапређење квалитета вода и њихово рационално коришћење. 
	
Остваривање концепције одрживог развоја водних ресурса предвиђено је реализацијом следећих планских решења:
– заштита вода – враћање у прописану класу квалитета површинских вода и заштита изворишта;
– повећати степен прикључености на јавне системе за водоснабдевање уз обезбеђење додатних количина квалитетне воде, тако да се рационално користе локална изворишта са оптималним припремом воде за пиће;
– изградња канализационих система за прикупљање и одвођење отпадних вода, а нарочито у областима заштићених подручја и у зонама заштите водоизворишта;
– изградња објеката/постројења за пречишћавање отпадних вода;
– изградња и повезивање више сепаратних система за третман/пречишћавање комуналних отпадних вода, а у функцији формирања локалног канализационог подсистема;
– заштита језера Бела река и Трешња од деградације и загађења;
– очување извора у природном облику;
– за све изворе који се користе за снабдевање насеља или индивидуалних објеката водом обавезно утврдити квалитет воде и санитарне зоне заштите;
– очувати и унапредити развој бања (Кораћичка);
– појачати контролу привредних субјеката са аспекта спровођења прописа везаних за индустријске отпадне воде;
– успоставити мониторинг на свим водним телима која су под ризиком или вероватно под ризиком, ради предлагања и спровођења мера заштите и постизања доброг статуса.
Отпадне воде испуштати у воде уз примену одговарајућег третмана, на начин и до нивоа који не представља опасност за природне процесе или за обнову квалитета и количине воде и који не умањује могућност њиховог вишенаменског коришћења. Заштита и коришћење вода остварује се спровођењем технолошких, водопривредних и организационо-економских мера чиме се чува квалитет и количина површинских и подземних вода и њихових резерви, обезбеђује заштита корита, обалних подручја и сливова, у складу са посебном закононском регулативом. Применом мера за заштиту квалитета вода, у складу са Законом о водама („Службени гласник РС”, бр. 30/10 и 93/12), спречава се или ограничава уношење у воде опасних, отпадних и других штетних материја, обезбеђује се праћење и испитивање квалитета површинских и подземних вода, као и квалитета отпадних вода и њихово пречишћавање. 
	
3.4. Геолошки ресурси
Развој и уређење простора у смислу вишенаменског коришћења подземних вода, укључујући и коришћење као геотермалног ресурса, треба да се заснива на планском, одрживом и економичном коришћењу подземних вода, уз адекватне мере заштите, као и њихово коришћење као једног од извора обновљиве енергије.
Оптимизација овог система са аспекта његовог развоја на једној страни и заштите животне и природне средине и уређења на другој, подразумева следеће оперативне задатке:
– примену концепције одрживог развоја у угроженим деловима територије;
– посебан програм и акције санације природне и животне средине на просторима напуштених рудника, уз примену хитних мера рекултивације и ревитализације угроженог простора и заштите људи који га насељавају;
– истраживање и анализе минерално-сировинске базе и њеног просторног окружења на геолошко интересантним теренима, уз посебну пажњу на еколошку димензију развоја;
– рационалније коришћење расположивих резерви минералних сировина, уз смањење њихових губитака при експлоатацији, припреми, примарној преради и обради;
– стварање услова за оптимално коришћење сировина, у оним подручјима где се оне најсврсисходније економски и еколошки валоризују; 
	
– извођење интензивнијих геотермалних истраживања имајући у виду геотермалну потенцијалност територије града Београда и могућности коришћења геотермалне енергије за нискотемпературне потребе.
3.5. Минералне сировине
На територији Просторног плана сконцентрисано је релативно разноврсно и у односу на поједине минералне сировине, у економском погледу, веома значајно минерално богатство. 
	
У односу на просторни размештај лежишта металичних минералних сировина и рударску производњу, могуће је издвојити централну зону јужно од Рипња, где се експлоатишу ватростално-керамичке глине, кварцни и други пескови, мермерна бреча.
У локалитету Кошутица на падинама Космаја истражено је лежиште кречњака, чије резерве износе око 2.800.000 t квалитетног техничког грађевинског камена. 
	
Лежиште кречњака Кошутица ограничен је координатама:





Х

Y



1.

4.924.769

7.468.090



2.

4.924.801

7.468.248



3.

4.924.780

7.468.269



4.

4.924.681

7.468.275



5.

4.924.587

7.468.281



6.

4.924.555

7.468.257



7.

4.924.529

7.468.114



8.

4.924.550

7.468.096



9.

4.924.641

7.468.068



10.

4.924.743

7.468.081



У селу Бабе код Стојника откривено је лежиште полиметаличне руде (Pb-Zn-Ag-Au-Cu) под називом „Бабе” и евидентирано је више рудних појава истих минерализација у локалитетима: „Црвени Брег”, на падинама Авала, „Љута Стена” код Рипња, „Врх Космаја” итд. У овим локалитетима постоје бројни остаци (пинге и шљачишта из античког периода), на основу којих се може закључити да је ова руда била експлоатисана пре много векова. Једино у локалитету „Шупља стена” (на јужним падинама Авале) вршена је ограничена експлоатација живе (Hg) у кратком периоду после Другог светског рата, али је овај рудник затворен још шездесетих година прошлог века и данас више није активан.
Даље, на делу простора који је обухваћен Просторним планом данас се изводе геолошка истраживања наведене полиметаличне минерализације/руде Pb-Zn-Ag-Au-Cu. На основу резултата савремених геолошких истраживања у оквиру овог истражног простора и нарочито повољног геолошко-металогенетског амбијента тог подручја (налази се у оквиру познате Шумадијске металогенетске зоне), те имајући у виду да се утврђени минерални ресурс лежиште „Бабе” у овом моменту процењује на око 6,5 милиона тона Pb-Zn-Ag руде, са средњим садржајем метала олова и цинка око 7%, а сребра око 320 g/t, уз значајно присуство и пратећих метала (бакра, злата и друго), данас се сматра да би овакав рудни потенцијал у будућности могао бити експлоатабилан, под условом да буду испуњени и други релевантни услови утврђени Законом о рударству и геолошким истраживањима („Службени гласник РС”, број 88/11), Законом о заштити животне средине („Службени гласник РС”, бр. 135/04, 36/09, 36/09 – др. закон, 72/09 – др. закон и 43/11 – УС) и другим законима.
Локација „Бабе – Љута стена” ограничена је координатама:





Х

Y



1.

4.931.000

7.460.000



2.

4.935.000

7.457.000



3.

4.945.000

7.457.000



4.

4.945.000

7.461.000



5.

4.938.000

7.465.000



6.

4.931.000

7.465.000



За лежишта руда метала не постоје оверене резерве због ниског степена истражености као и због прекинуте експлоатације. 
	
У погледу неметаличних сировина, лежишта од значаја за будући развој су: 
	
– Стражевица, са око 20.000.000 m³ квалитетног кречњака, од којег се сада откопавају резерве од око 2.000.000 m³; и
– остала лежишта – каменоломи кречњака у којима је престала експлоатација, али који садрже одређене количине које је потребно истражити: Бела Река и Грабовац код Рипња, Влашко брдо код Раље, итд.
Уколико се пронађу нова лежишта, због близине насеља и осетљивих еколошких проблема, могуће је користити само оне који неће оптеретити пејзаж, односно природну и животну средину.
Такође, постоји могућност за експлоатацију лежишта гранодиорита, керсантита, дацита и андезита. 
	
У експлоатацији су:
– лежиште мермерне брече Ропочево; и
– лежишта ватросталних опекарских и других глина у Младеновачком басену. 
	
Напуштеним коповима камена неопходна је рекултивација и ревитализација, што представља обавезу локалне самоуправе.
У активним каменоломима, због озбиљног нарушавања природе и животне средине, неопходно је применити планско коришћење и одлагање камена, мере рекултивације и ревитализације на локалитетима: Стражевица и Брајковчки масив. 
	
У подручју Просторног плана са широм околином (до 20 km на југ) постоје одређена лежишта неметаличних и металичних минералних сировина као и потенцијал за повећање постојећих резерви, евентуално проналажење нових лежишта. С обзиром да је животна средина, у овом подручју, у великој мери угрожена (услед комбинованог деловања бројних негативних фактора) не би требало одржавати и развијати рударску производњу. 
	
На планском подручју налазе се следећа лежишта минералних сировина:
– експлоатационо поље бр. 137, локалитет Шупља стена, минерална сировина – руда живе;
– експлоатационо поље бр. 249, локалитет Влашко поље, минерална сировина – кварцни песак;
– експлоатационо поље бр. 256, локалитет Сагне Влашка, минерална сировина – кварцни песак;
– експлоатационо поље бр. 262, локалитет село Рача, минерална сировина – цементни лапорац;
– експлоатационо поље бр. 263, локалитет село Стојник, минерална сировина – керамичка глина;
– експлоатационо поље бр. 270, локалитет село Бабе, минерална сировина – керамичка глина; и
– експлоатационо поље бр. 281, локалитет село Шупља стена – Авала, минерална сировина – никал, кобалт, гвожђе.
3.6. Подземне воде
На основу хидрогеолошких карактеристика средине са аспекта могућности захватања и експлоатације подземних вода задовољавајућих количина и температуре, на подручју Просторног плана, може се извршити прелиминарна класификација хидрогеотермалних система ниске енталпије на следеће категорије:
– 1. категорија: зоне са температуром подземне воде преко 20 °C;
– 2. категорија: зоне са највишим измереним температурама (20 °C) у деловима терена где се осећа ефекат топлотног острва;
– 3. категорија: зоне са стабилним температурним режимом 15 °C–20 °C и великом издашношћу Q>10 l/s; 
	
– 4. категорија: зоне са повишеним температурама услед ефекта топлотног острва и издашношћу од 5 л/с до 10 l/s; 
	
– 5. категорија: зоне са стабилним температурним режимом 12 °C–15 °C и великом издашношћу Q>10 l/s; и
– 6. категорија: појаве значајне са балнеолошког аспекта.
На предметном подручју није извршено истраживање појаве минералних и термалних вода, пре свега Кораћичке бање и Младеновца „Селтерс”.
Предлаже се израда детаљних хидрогеолошко-хидрогеотермалних истраживања локација и реализација (по неком од економски најатрактивнијих садржаја) оних које се могу остварити. То су:
– топлификација зграда; 
– спортско-рекреационе сврхе; 
– изградња спа центара; и 
– балнео-терапеутски садржаји.
Развој минералних и геотермалних ресурса засниваће се на:
– интензивирању и окончању основних геолошких и хидрогеолошких истраживања;
– извођењу детаљних истраживања у ширим зонама познатих лежишта;
– коришћењу научних сазнања у сврху проналажења нових, економски значајних концентрација минералних сировина;
– рекултивацији простора после завршетка експлоатације;
– дефинисању резерви и квалитету подземних вода;
– дефинисању потенцијалних зона у којима је могуће коришћење подземних вода у циљу коришћења обновљивих видова енергије; 
	
– коришћењу термалне воде и топлотних пумпи као еколошки извор енергије за загревање објеката;
– регулисању услова коришћења геолошке документације;
– промоцији и подстицању примене ОИЕ ради очувања природних ресурса и заштити животне средине, као и промоцију резултата на градском, регионалном и локалном нивоу; 
	
– развоју адекватног информационог просторног система и увођење географског информационог система приликом одређивања потенцијала и локација за производњу енергије из ОИЕ; 
	
– утврђивање базе података о свим обновљивим изворима са њиховим потенцијалима и активностима у којима би могли бити коришћени (регионална и локална распрострањеност, сировине, произвођачи, корисници, институције и др.); 
	
– производњу енергије из ОИЕ; 
– детаљнијем истраживању и прецизнијем утврђивању потенцијала ОИЕ. 
4. Утицај посебне намене на демографске и социјалне процесе и системе
4.1. Становништво и мрежа насеља
Пројекција броја становника урађена је по катастарским општинама, на бази тренда и приказана је у табели 11.
Табела 11: Пројекција броја становника до 2020. године




Kатастарска општина

2002.

2011.

2020.

Просечна годишња стопа раста 2020/2002.



Лисовић

1057

1054

1051

-0.03



Бели Поток

3417

3911

4405

1.4



Јајинци

6611

8876

32317

9.2



Кумодраж

12340

13343

14346

0.8



Пиносава

2839

3151

3463

1.1



Раковица-село

2580

3292

4004

2.5



Рипањ

10741

11088

11435

0.3



Зуце

2024

2001

1978

-0.1



Амерић

807

835

863

0.4



Кораћица

1924

1989

2054

0.4



Велика Иванча

1796

1532

1268

-1.9



Бабе

332

348

364

0.5



Дучина

736

729

722

-0.1



Губеревац

646

535

424

-2.3



Мала Иванча

1701

1769

1837

0.4



Мали Пожаревац

1479

1321

1163

-1.3



Неменикуће

2058

1992

1926

-0.4



Парцани

657

619

581

-0.7



Поповић

1545

1679

1813

0.9



Раља

2858

2933

3008

0.3



Рогача

1046

953

860

-1.1



Сопот

4115

4548

4981

1.1



Стојник 

642

567

492

-1.5



Ђуринци

1088

973

858

-1.3



УКУПНО

65039

70038

96213

2.2



На основу пројекције оцењено је да ће се број становника повећавати по стопи 2,2% просечно годишње тако да ће број становника бити повећан преко 26.000. Број ст/ha биће повећан од 1,4 (2002. године) на 2,1 (2020. године).
Пројекција броја становника до 2020. године по макро-целинама и контактним зонама види се у табели 12:
Табела 12: Пројекција броја становника до 2020. године по макро-целинама и контактним зонама




 

2002.

2011.

2020.

% УЧЕШЋА 2002.

% УЧЕШЋА 2020.

Просечна годишња стопа раста 2020/2002.



Макро-целина АВАЛА

29811

34574

60513

45.9

62.9

4.0



Макро-целина ГУБЕРЕВАЧКE ШУМE

11939

11798

11591

18.4

12.0

-0.2



МЦ – КОСМАЈ

8367

8030

7693

12.9

8.0

-0.3



КЗ – РИПАЊ

10741

11088

11435

16.5

11.9

0.3



КЗ – СОПОТ

4115

4548

4981

6.3

5.2

0.9



 УКУПНО

64973

70038

96213

100.0

100.0

1.5



У укупном броју становника највеће учешће 2020. године имаће макро-целина Авала чије учешће ће бити повећано од 45,9% (2002. године) на 62,9% (2020. године) док ће у осталим макро-целинама и контактним зонама проценат учешћа бити смањен. Просечна годишња стопа раста броја становника на нивоу Просторног плана је 1.5%. Планирано је да се густина (број становника/ha) на нивоу Просторног плана повећа од 1,4 на 2,1.
Макро целина Авала
У макро целини Авала, површинe 5.739 ha, налази се шест насеља (катастарских општина) које припадају општини Вождовац, приказане у табели бр. 13.
Табела 13: Пројекција броја становника до 2020. године у оквиру макро целине Авала




НАСЕЉА

2002.

2011.

2020.

% УЧЕШЋА 2002.

% УЧЕШЋА 2020.

Просечне годишње стопе раста 2020/2002.



Бели Поток

3.417

3.911

4.405

11.5

7.3

1.4



Јајинци

6.611

8.876

32.317

22.2

53.4

2.9



Кумодраж

12.340

13.343

14.346

41.4

23.7

0.8



Пиносава

2.839

3.151

3.463

9.5

5.7

1.1



Раковица-село

2.580

3.292

4.004

8.7

6.6

2.5



Зуце

2.024

2.001

1.978

6.8

3.3

-0.1



УКУПНО

29.811

34.574

60.513

100.0

100.0

4.0



Због планиране велике стамбене изградње, у наредном периоду у насељу Јајинци, број становника ће расти 2,9% просечно годишње, тако да би ово насеље 2020. године требало да има преко 32.000 становника. У осталим насељима су просечне стопе раста много ниже. Планирано је да преко 53% становника ове микро-целине живи у Јајинцима. Док је на нивоу микро-целине 2002. године било 5,2 становника по хектару у Јајинцима је било 24 становника по хектару. У 2020. години исте величине ће бити 10,5 и 63,6 становника по хектару.
У старосној структури, посматрано на нивоу Просторног плана у целом посматраном периоду, преовлађују стара лица. Однос 2020. године ће бити 12,5%:14,7%. Изузетак представља насеље Јајинци у коме ће бити више деце од 7–14 година него лица која имају више од 65 година. 
	
Макро целина Губеревачке шуме
У макро целини Губеревачке шуме налази се десет насеља (катастарских општина) која припадају градским општинама Барајево и Сопот. Површина ове макро целине износи 15.287 ha. У табели бр. 14. приказана је пројекција броја становника до 2020. године.
Табела 14: Пројекција броја становника до 2020. године у оквиру макро целине Губеревачке шуме




НАСЕЉА

2002.

2011.

2020.

% УЧЕШЋА 2002.

% УЧЕШЋА 2020.

Просечне годишње стопе раста 2020/2002.



Лисовић

1.057

1.054

1.051

8.9

9.1

-0.03



Бабе

332

348

364

2.8

3.1

0.5



Губеревац

646

535

424

5.4

3.7

-2.3



Мала Иванча

1.701

1.769

1.837

14.2

15.8

0.4



Мали Пожаревац

1.479

1.321

1.163

12.4

10.0

-1.3



Парцани

657

619

581

5.5

5.0

-0.7



Поповић

1.479

1.679

1.813

12.4

15.6

1.1



Раља

2.858

2.933

3.008

23.9

26.0

0.3



Стојник 

642

567

492

5.4

4.2

-1.5



Ђуринци

1.088

973

858

9.1

7.4

-1.3



УКУПНО

11.939

11.798

11.591

100.0

100.0

-0.2



Насеља Губеревац (2,187 ha) и Стојник (2,161 ha) имају највећу површину, док Раља има највећу густину (број становника/ha) – 2,3 (2020. године). У насељима Бабе и Раља у периоду од 2002–2020. године биће највише стопе раста броја становника, док ће у шест насеља просечне стопе раста бити негативне. Просечна годишња стопа раста у периоду 2002–2020. године биће негативна (-0,2), тако да ће густина (број становника/ha) на нивоу микро целине бити повећана од 0,78 на 0,76.
Односи у старосној структури, у целом посматраном периоду, су неповољни јер преовлађују стара лица. Док је 2002. године однос деце од 0–14 година и лица изнад 65 година био 15,2%:20,5%, у 2020. години тај однос ће бити 10,4%:17,7%.
Макро целина Космај
У овој макро целини, површине 14,190 ha, има шест насеља (катастарских општина) која су приказана у табели бр. 15.
Табела 15: Пројекција броја становника до 2020. године у оквиру макро целине Космај




НАСЕЉА

2002.

2011.

2020.

% УЧЕШЋА 2002.

% УЧЕШЋА 2020.

Просечне годишње стопе раста 2020/2002.



Дучина

736

729

722

8.8

9.4

-0.1



Амерић

807

835

863

9.6

11.2

0.4



Кораћица

1.924

1.989

2.054

23.0

26.7

0.4



Велика Иванча

1.796

1.532

1.268

21.5

16.5

-1.9



Неменикуће

2.058

1.992

1.926

24.6

25.0

-0.4



Рогача

1.046

953

860

12.5

11.2

-1.1



УКУПНО

8.367

8.030

7.693

100.0

100.0

-0.5



Стопа раста укупног броја становника у периоду од 2002–2020. године биће негативна и густина (број становника/ha) ће опасти од 0,59 на 0,54 по хектару на нивоу микро-целине. Број становника и густина ће порасти само у Америћу и Кораћици. Старосна структура биће неповољна, јер ће бити више старих лица од деце узраста од 0–14 година. Однос деце и старих лица 2020. године биће 7,8%:18,9%.
Контактна зона Рипањ
Контактна зона Рипањ повезује макро-целине Авалу и Губеревачке шуме. Њена површина је 7,662 ha. Број становника у периоду 2002–2020. године ће бити у порасту по просечној стопи од 0,35% годишње, тако да ће густина (број становника/ha) бити повећана од 1,40 (2002. године) на 1,49 (2020. године). У табели бр. 16. приказана је пројекција броја становника у контактној зони Рипањ до 2020. године.
Табела 16: Пројекција броја становника у контактној зони Рипањ до 2020. године.




Насеље

2002.

2011.

2020.

Просечне годишње стопе раста 2020/2002.



Рипањ

10.741

11.088

11.435

0.3



Старосна структура у овој контактној зони је веома неповољна, јер има много више старих лица изнад 65 година од деце од 0–14 година (однос је био 14,8%:16,9.% према попису становништва 2011). Неповољна кретања биће настављена и у наредном периоду.
Контактна зона Сопот
У контактној зони Сопот, која повезује макро целине Губеревачке шуме и Космај, налазе се два насеља (Сопот и Ропочево) у катастарској општини Сопот. Ова зона има површину 2.302 ha. Просечна стопа раста ће бити 0,94% годишње тако да ће густина (број становника/ha) бити повећана од 1,79 (2002. године) на 2,16 (2020. године). У табели бр. 17. приказана је пројекција броја становника у овој контактној зони.
Табела 17: Пројекција броја становника у контактној зони Сопот до 2020. године.




Насеља

2002.

2011.

2020.

Просечне годишње стопе раста 2020/2002.



Сопот

4.115

4.548

4.981

1.1



У старосној структури много веће учешће имају лица старија од 65 година од деце до 14 година. Према попису становништва 2011. године, однос је био 14,6%:16,4%. Слични односи ће бити и у наредном периоду.
4.2. Запосленост
Повећање броја запослених, на територији овог просторног плана, у великој мери зависи од тога да ли ће бити успешно реализовани његови циљеви, тако да ово подручје постане атрактивно туристичко подручје. Један од примарних развојних циљева је отварање нових радних места за локално становништво, пре свега, у области туризма. Кретање броја запослених по макро целинама и контактним зонама види се у табели бр. 18. Основни проблем представљало је непостојање поузданих статистичких података о броју запослених по насељима, пре свега, 2011. године, с обзиром на то да само постоје подаци о броју запослених на нивоу општина. Подаци о броју запослених према попису становништва 2002. године дати су на нивоу статистичких кругова па су преведени на ниво насеља (катастарских општина). 
	
Табела 18: Број запослених по месту рада према макро целинама и контактним зонама




Макроцелине и Контактне зоне

2002.

2011.

2015.

2020.



МЦ Авала

4.108

4.854

6.116

7.736



МЦ Губеревачке шуме

1.093

579

850

1.130



МЦ Космај

1.135

670

875

1.089



КЗ Рипањ

1.346

914

1.104

1.250



КЗ Сопот

1.475

785

950

1.395



УКУПНО

9.157

7.802

9.895

12.600



После знатног опадања броја запослених у периоду од 2002–2011. године у наредном периоду очекује се њихов пораст.
Активно становништво
Према попису становништва 2002. године, у катастарским општинама које се налазе у овом просторном плану, било је око 45% активног становништва. Од тога је обављало неко занимање 20% у Сопоту, 35% у Младеновцу и 34% у Вождовцу. 
	
У контактној зони Рипањ је 29% активног становништва радило у прерађивачкој индустрији, 15,2% у саобраћају и 14,1% у трговини. У контактној зони Сопот је 18,2% радило у прерађивачкој индустрији, 14,5% у трговини, док се 8,3% активног становништва бавило пољопривредом.
4.3. Мрежа насеља
Мрежа насеља је подељена на три макро-целине и две контактне зоне.
Табела 19: Мрежа насеља у оквиру макроцелина и контактних зона 




МРЕЖА НАСЕЉА У ОКВИРУ МАКРОЦЕЛИНА И КОНТАКТНИХ ЗОНА



Макроцелине и контактне зоне

Насеља

Број становника у макроцелини и контактној зони

Индекс раста 2020/2002.

Укупан број насеља

Површина (km²)

Густина насељености ст/km²

Густина насељености ст/km²





2002.

2020.




2002.

2020.



МЦ Авала

Јајинци, Кумодраж, Раковица-село, Пиносава, Бели Поток, Зуце


29.811

60.513

203.3

6

57.38

519.5

1054.6



МЦ Губеревачка шума

Лисовић, Губеревац, Стојник, Бабе, 
Парцани, Поповић, 
Раља, Ђуринци, 
Мали Пожаревац, Мала Иванча

11.939

11.591

97.1

10

152.87

78.1

75.8



МЦ Космај

Дучина, Неменикуће, Рогача, 
Амерић, Кораћица, 
Велика Иванча

8.367

7.693

91.9

6

141.9

59.0

53.3



КЗ Рипањ

Рипањ

10.741

11.435

106.5

1

76.61

140.2

149.2



КЗ Сопот

Сопот

4.115

4.981

121.0

1

23.01

178.8

216.5



УКУПНО


64.973

96.213

148.1

24

451.8

143.8

213.0



Највећу површину (152,87 km²) и највише насеља (десет) има макро целина Губеревачке шуме која заузима 33,8% површине Просторног плана. Највећи број становника као и највећи пораст броја становника до 2020. године (4,0% просечно годишње) има макро целина Авала која заузима 12,7% површине Просторног плана. У макро целини Космај, која заузима 31,4% површине Просторног плана и има шест насеља, број становника ће опадати 0,5% просечно годишње.
Густина насељености становништва на подручју Просторног плана износи око 143,8 ст/km², с тим што је очекивано значајније највећа у насељима макро целине Авала, на територији општине Вождовац где износи око 519,5 ст/km², док најнижу густину имају подкосмајска насеља у оквиру макро целине Космај где износи око 59,0 ст/km². Према попису становништва 2011. године, однос је био 14,6%:16,4%. Слични односи ће бити и у наредном периоду.
Људски ресурси, предуслов за имплементацију програма одрживог развоја
С обзиром на чињеницу да и људски ресурси, поред историјског и споменичког наслеђа, носе развој подручја можемо закључити да подручје Авала – Космај тренутно има капацитете за спровођење развојних програма заснованих на принципу одрживости и мудрог коришћења природних ресурса и уопште развој туризма и рекреације на ширем нивоу од локалног, као два основна регионална аспекта концепције развоја подручја. За укључивање локалних заједница у економске активности засноване на очуваним природним карактеристикама и вредностима подручја, потребна је њихова мотивација кроз обезбеђивање финансијских и других погодности и олакшица, као и обука за бављење овим активностима.
4.4. Мрежа јавних служби
Будући развој, просторни размештај и организација јавних служби на подручју овог просторног плана, дефинисани су у складу са одредбама ППРС, циљевима развоја мреже насеља и посебно разрађени у оквиру просторних планова градских општина.
За израду предметног плана, детаљно ће бити разматране само оне јавне службе које су од круцијалног значаја за развој туризма и заштиту и уређење природе и предела, као два основна вида посебне намене. Реч је о одређеним објектима културе и одређеним садржајима, односно културним манифестацијама, као и објектима образовања у контексту изградње нове инфраструктуре за одрживи развој подручја. Остале јавне службе биће приказане у најкраћим цртама, у оквиру макро целина и контактних тачака (детаљно су обрађене у просторним, односно урбанистичким плановима који покривају одређена насеља), док ће изван заштићених подручја бити развијене у складу са одредбама просторних и урбанистичких планова, у оној мери у којој неће нарушити општи туристички карактер овог подручја, а у потпуности ће одговорити потребама становника.
Планирана мрежа јавних служби обезбеђује задовољење основних насељских потреба и потреба ширих просторних целина, у складу са планираним нивоом насеља, односно његовим функционалним значајем у мрежи насеља градских општина у обухвату просторног плана.
Табела 20: Илустративни приказ мреже јавних служби према хијерархијском нивоу насеља




ОРГАНИЗАЦИЈА ЈАВНИХ СЛУЖБИ

ХИЈЕРАРХИЈСКИ НИВО НАСЕЉА



ПРИМАРНО

ЗАЈЕДНИЦА НАСЕЉА

ОПШТИНСКИ ЦЕНТАР



А. Социјална заштита




1. Домови за смештај деце без родитељског старања



Х

•



2. Центри (комплекси) за старе


Х

•



Б. Образовање




1. Дечије установе

Х

•

•



2. Предшколско васпитање и образовање

•

•

•



3. Основне школе – подручне

•





4. Основне школе – потпуне

Х

•

•



5. Средње школе


Х

•



6. Више школе и факултети



х



7. Ученички и студентски домови


Х

•



В. Здравствена заштита




1. Амбуланта, здравствена станица, мобилна здравствена служба


•

•

•



2. Дом здравља


•

•



3. Општа болница °



х



4. Социјалне (специјализоване) болнице, заводи и институције


х

Х

х



5. Апотеке


Х

•



6. Ветеринарске станице


Х

•



Г. Култура




1. Библиотеке 

•

•

•



2. Домови културе

х

•

•



3. Народни универзитети


Х

•



4. Музеји

х

•

•



5. Архиви


Х

•



6. Галерије и изложбени простори

х

•

•



7. Сценско-музичке делатности


Х

•



8. Заводи за заштиту споменика



х



Д. Информатичке делатности и комуникације


Х

•



Ђ. Физичка култура




1. Отворени – уређени простори

•

•

•



2. Отворени – уређени и опремљени простори


•

•



3. Покривени објекти физичке културе


Х

•



4. Мањи спортско-рекреативни центри



х



Легенда: • – обавезни садржаји; х – могући садржаји ако постоји интерес и економска основа за организовање садржаја или код насеља са специфичним функцијама
4.5. Област културе и остале јавне службе у контексту развоја и унапређења туризма
Према подацима добијеним за израду других планских докумената на подручју макро целина Авала – Губеревачке шуме – Космај и контактних тачака, насеља Рипањ и општинског центра Сопот, од објеката културе и осталих јавних служби, налази се следеће: 
	
Макро целина Авала
Дом културе у насељу Бели Поток. Објекат је изграђен 1917. године, али је протеклих деценија био запуштен. Дом културе је у протеклом периоду обновљен. У обновљеном Дому културе моћи ће да се одржавају трибине, позоришне представе, мањи концерти, а у сали ће бити постављена и два стола за стони тенис, који ће заинтересовани моћи бесплатно да користе.
У Кумодражу се налази јединствени споменик културе, родна кућа прослављеног војводе Степе Степановића, у којој се налази стална поставка Војног музеја са предметима који су били у употреби у периоду Првог светског рата (лични предмети војводе Степе, предмети покућства који су се користили у то време, као и велики број занимљивих фотографија који илуструју битне моменте тога времена).
На општини Вождовац организују се разна културно уметничка догађања, као што су манифестације на којима се промовишу културе, традиције и обичаји српског, као и других народа (Дани Авале, Дани Словачке културе, Дани Индије); песничке вечери на којима су се Вождовчанима представљали књижевни портрети многих познатих песника и писаца, разна предавања, трибине, изложбе.
Присутан је већи број КУД-ова: АКУД „Војвода Степа” из Кумодража, основано је 1972. године са седиштем у родном месту нашег славног војсковође по коме је и добило име. Кроз секције друштва едуковано је преко две хиљаде младих. Тренутно у КУД-у раде три фолклорна ансамбла и група певача који броје око 90 чланова.  Учествовали су на неколико фестивала у земљи и иностранству, гостовали у неколико страних држава; КУД „Радост” основанo је пре 25 година и у свом фолклорном ансамблу окупља углавном децу најмлађег узраста. Седиште КУД-а је у вождовачком Селу Раковица. 
	
Од осталих објеката јавних служби налазе се: два вртића (у насељима Бели Поток и Пиносава); четири матичне основне школе (у насељима Кумодраж село, Раковица село, Бели Поток и Зуце) и једно издвојено одељење основне школе (у насељу Пиносава); Фармацеутски факултет; Институт Торлак; здравствена станица у насељу Бели Поток и здравствена амбуланта у насељу Зуце.
Од објеката сакралне архитектуре на подручју макро целине Авала налазе се објекти: Црква Светог Кирила и Методија у насељу Јајинци, Црква Свете Тројице у Кумодражу, Црква Свете Марије Магдалине у Белом Потоку (подигнута 1883. године) и Храм Нерукотвореног Лика Господњег у насељу Зуце.
Контактна тачка „насеље Рипањ” која повезује макро-целине Авалу и Губеревачке шуме
Дом културе „Рипањ”. Дом је реновиран и поново отворен у јуну 2011. године, чиме су житељи, а посебно млади у Рипњу добили могућност да се активније баве различитим културним и спортским садржајима и да тако проводе своје слободно време. У склопу Дома отворен је Клуб за младе (5. октобра 2011. године). У новоотвореном простору за младе биће организована бесплатна школа енглеског језика, а ускоро и школа рачунара. На три рачунара свим корисницима Клуба за младе биће омогућен бесплатан интернет.
КУД „Милан Ђ. Милићевић” из Рипња основано је 1975. године. Окупља преко 100 чланова у две секције: фолклoрни ансамбл и народни оркестар. На свом репертоару Друштво негује песме и игре свих народа који живе у Србији. Друштво је наступало на многим фестивалима и концертима у земљи и иностранству.
Насеље Рипањ је добро покривено и осталим објектима јавних служби: једна предшколска установа; две матичне основне школе и једно издвојено одељење основне школе; огранак Дома здравља „Вождовац” са подстаницом хитне помоћи и две здравствене амбуланте.
Од верских објеката у насељу Рипањ налази се и црква Свете Тројице, саграђена у периоду 1892–1894. године на месту некадашње дрвене цркве.
Макро целина Губеревачке шуме
Огранак библиотеке „Милован Видаковић” у насељу Раља, као једна од организационих јединица Библиотеке града Београда, функционише као образовно- културни и информациони центар локалне заједнице. Поред своје основне делатности Библиотека организује и разноврсне програме за децу и одрасле: књижевно-музичке садржаје, трибине, радионице, такмичења и др.
У овој макроцелини налазе се и следећи објекти јавних служби: два самостална објекта предшколских установа (у насељима Раља и Мала Иванча), један депанданс у насељу Мали Пожаревац и две припремне групе при основним школама у насељу Лисовић; две матичне основне школе (у насељима Раља и Мала Иванча) и осам издвојених одељења основних школа (у насељима: Бабе, Ђуринци, Лисовић – два објекта, Мали Пожаревац, Парцани, Поповић и Стојник); две здравствене станице (у насељима Раља и Мали Пожаревац) и три здравствене амбуланте (у насељима Губеревац, Мала Иванча и Стојник).
Од објеката сакралне архитектуре на подручју Макро целине Губеревачке шуме налазе се објекти: Црква Светог Марка у насељу Стојник, Црква Светог Илије у Малом Пожаревцу, као и Црква Светог Ђорђа у насељу Поповић.
Контактна тачка „општински центар Сопот”, која повезује макро-целине Губеревачку шуму и Космај
Од објеката културе у оквиру општинског центра налази се Центар за културу Сопот (једини објекат културе на територији општине, најпознатији по филмском фестивалу). Центар за културу Сопот организује и уметничке изложбе скулптура и слика, концерте класичне музике, приказује филмове, позоришне представе као и разне врсте курсева за језике, ликовне уметности итд. У складу са стратешким опредељењем, град Београд као културна престоница Европе 2020. године, у наредном четворогодишњем периоду планира се, као једна у низу активности, уређење објекта и увођење дигиталне технологије у вишенаменску дворану Центра за културу у општинском центру Сопот, како би се створили технички услови за широке културне активности локалних заједница.
У згради, у оквиру Центра, налази се и библиотека „Милован Видаковић”, као једна од организационих јединица Библиотеке града Београда, основана 1911. године. Библиотека функционише као образовно-културни и информациони центар локалне заједнице. У својој мрежи има три огранка у насељима: Раља, Мали Пожаревац и Рогача. Поред своје основне делатности Библиотека града Београда организује и разноврсне програме за децу и одрасле: књижевно-музичке садржаје, трибине, радионице, такмичења и друго.
Једна од најзначајнијих манифестација, Филмски фестивал у Сопоту осмишљен је као такмичарски продуцентски фестивал домаћих играних филмова. Одржава се у првој половини јула у Дворани Центра за културу Сопот, и траје оквирно пет дана – организатор је Дирекција ФЕСТ-а. У континуитету траје већ пуних 36 година, а од 2007. године уврштен је у манифестацију од културног значаја за град Београд. 
	
Манифестација „Дани Милована Видаковића”, поред наведеног филмског фестивала, представља једну од најстаријих културних манифестација са овог простора. Програм је инспирисан делом првог српског романописца, Милована Видаковића, који је рођен у селу Неменикуће. Манифестација је сачињена од више независних догађаја, који се дешавају у периоду од 7. до 12. јула. У току наведених дана на различитим местима у градској општини Сопот, али највише код манастира Тресије и испред цркве у насељу Неменикуће, одигравају се бројни програми. Најпознатији су: такмичења фрулаша, програми различитих културно-уметничких друштава, иконописачка колонија, сусрети књижевника и слично. 
	
Од културно-уметничких друштава (у даљем тексту: КУД), најпознатији су: КУД „Мали Пожаревац”, Мали Пожаревац; КУД „Космај”, Сопот; КУД „Весели космајци”, Сопот и други.
Ван општинског центра, у центрима насеља, просторије основних школа се користе за потребе културе, као сале за окупљање и мање културне манифестације. Објекти домова културе, некада планирани (у већини насеља) за ту сврху, данас имају другу намену. 
	
Од осталих јавних служби, у општинском центру, налазе се: две предшколске установе; једна матична основна школа; један средњошколски образовни центар (Машинска школа и Економско-трговинска школа) и Дом здравља „Сопот”.
Макро-целина Космај
Део програма манифестација „Дани Милована Видаковића” дешава се код манастира Тресија и испред цркве у Неменикућама. Најпознатији су: такмичења фрулаша, програми различитих КУД-ова, иконописачка колонија, сусрети књижевника и слично.
„Сабор фрулаша” је манифестација која се одржава првог викенда у септембру, у порти манастира Тресије. Организована је као такмичење и као школа.
Манифестација „Око воденице”, одржава се средином октобра, у Неменикућама у виду мултимедијалног програма.
Огранак библиотеке „Милован Видаковић” у насељу Рогача, као једна од организационих јединица Библиотеке града Београда, функционише као образовно културни и информациони центар локалне заједнице. Поред своје основне делатности Библиотеке града Београда организује и разноврсне програме за децу и одрасле: књижевно-музичке садржаје, трибине, радионице, такмичења и др.
Остали објекти јавних служби, који се налазе у границама макро целине су: два депанданса ПУ (у насељима Дучина и Рогача), три припремна одељења при основним школама (у насељима Амерић, Велика Иванча и Кораћица); две матичне основне школе (у насељима Велика Иванча и Рогача), пет издвојених одељења основних школа (у насељима Амерић, Велика Иванча, Дучина, Кораћица и Неменикуће); четири здравствене амбуланте (у насељима Велика Иванча, Дучина, Кораћица и Рогача).
Манастири и цркве, као културна добра представљају потенцијал за развој туризма, нпр. културно-манифестационог и екскурзионог. Шире подручје градске општине Сопот, карактеристично је и по средњевековном црквеном задужбинарству, које се посебно развијало на подручју Космаја. Из овог периода, од укупно седам саграђених, остала су очувана четири манастира, међу којима посебан значај имају Кастаљан и Тресије на подручју атара Неменикућа. Манастир Кастаљан (Кастељан) налази се на североисточној падини Космаја у селу Неменикуће и посвећен је Светом Ђорђу. Подигнут је вероватно у 13. веку. На подручју макро целине Космај налази се и Манастир Тресије, посвећен Сабору Светих Архaнгела. У атару насеља Кораћица се налази и Манастир Павловац. Од верских објеката се у насељу Кораћица налази Црква Св. Тројице (1858. година), Црква Св. Духа са криптом костурницом у насељу Рогача и Црква Св. Апостола Петра и Павла у Неменикућама. Ту се такође налазе и манастири у Великој Иванчи са остацима цркве или манастира из XV века.
5. Утицај посебне намене на економију и привредне делатности
Неопходно је да се постојећа неповољна и углавном неисплатива привредна структура развојем у наредном периоду битно измени, пре свега у корист терцијарних делатности, са туризмом као главним ослонцем и покретачем развоја, који ће обједињавати и подстицати друге делатности – пољопривреду, робни промет, саобраћај и занатску производњу и услуге. 
	
5.1. Пољопривреда
Просторно уређење и развој пољопривреде треба да се заснивају на повезивању еколошки очуваних великих пољопривредних површина (воћарство, повртарство, сточарство), да би се омогућио систематски развој пољопривредних производа са етикетом „здраве хране” према посебном програму. Неопходно је увођење одређених технолошких и квалитативних стандарда, повећање нивоа знања, ширење идеја и иницијатива из области производње органске хране. Такође је потребно међу пољопривредним произвођачима, као и међу потрошачима одговарајуће организовање и активна тржишна промоција екопроизвода.
План заштите, унапређивања стања и будуће коришћење пољопривреде у подручју посебне намене подразумева реализацију следећих задатака:
– едукација произвођача и потрошача о органској храни – све је израженији тренд потрошње хране која је произведена на органским основама; 
	
– повећање површина под органском производњом и подстицање процеса сертификације органске производње;
– унапређење крмне базе на ливадама и пашњацима као предуслова за унапређење водећег сектора пољопривреде – сточарства;
– ревитализација аутохтоних воћарско-виноградарских сорти;
– афирмација и развој воћарства, повећање површина под воћарским културама; 
	
– подстицање производње квалитетног цвећа, семена, калемова и осталог цветног материјала будући да постоје агроеколошки услови за тај вид привређивања;
– едукација пољопривредних произвођача о могућностима које доноси производња цвећа и украсног биља;
– организовани откуп и промоција сакупљања лековитог биља и шумских плодова, искључиво у складу са условима надлежног Завода за заштиту природе Србије, у погледу врста и количина;
– развој откупне мреже и погона за сушење и паковање у сеоским срединама; 
	
– подстицати аутентичне агропроизводе (прерађевине од аутохтоних сорти воћа, млека, вуне и др.), као део специфичне туристичке понуде;
– покретање процеса интеграције на функционалној и интересној основи и компатибилним економским могућностима и потенцијалима општина на којима се планско подручје налази, са суседним општинама у оквиру региона.
Макро целина Авала
Пољопривреду подавалских села, Зуце, Бели Поток, Пиносава, развијати првенствено као рекреативно-туристичко рурално подручје са окућничком пољопривредом, уз примену мера антиерозионог газдовања земљиштем. 
	
Падине Авале готово су искључиво покривене шумском вегетацијом, улазе у састав сеоских атара, природно су предиспониране за развој сточарства, производњу хране високог биолошког квалитета, контролисано сакупљање шумских плодова и лековитог биља, развој сеоског туризма и сл. 
	
У зависности од степена заштите и природних потенцијала, ово подручје треба подржати и помоћи за развој агротуризма, у производњи органске хране, узгој живине, јаја, производње и прераде млека. Пољопривредна производња ове целине треба да буде усмерена у функцији развоја и афирмације туризма. 
	
Макро целина Губеревачке шуме
С обзиром на природне карактеристике, осунчаност, експозицију, бонитет земљишта, обухваћено подручје има услова за:
– комплементарну ратарско-сточарску производњу;
– воћарско-виноградарску производњу.
Већи удео воћњака у појединим насељима (Мали Пожаревац, Парцани, Поповић, Сопот, Мала Иванча), воћарство чине најважнијом граном у аграрној. Воћарско-виноградарску производњу треба интензивирати пре свега на јужним, југоисточним и источним падинама, као и на југозападним падинама овог подручја, уз примену антиерозионих мера, односно забране коришћења земљишта на начин који интензивирају ерозионе процесе. На вишим падинама гајење ових култура може да има и санациони карактер, уколико се налази на површинама које су изложене мањој ерозији. 
	
У атарима појединих катастарских општина (Бабе, Неменикуће, Мали Пожаревац, Слатина) запажа се значајан удео ливада и пашњака, које су основа за бављење сточарством. Са становишта одржавања и повећања земљишне продуктивности, потребно је применити принципе агрошумарства, тако да се шуме развијају у заједницама са пољопривредним облицима, у карактеристичном просторном распореду. 
	
Макро целина Космај
Претежно брдска подручја Космаја имају предуслове као и традицију бављења сточарством и воћарством, као и производњом цвећа.
Предност дати засадима и обогаћењу фонда старих сорти воћа и воћкарица (дрењине, оскоруше), које представља изузетан генетски потенцијал за воћарску производњу, нарочито као аутохтоне подлоге отпорније на болести, штеточине и климатске прилике које су карактеристични за ово подручје.
Због бројних ограничења која постоје у коришћењу земљишта III и IV бонитетне класе мора се водити рачуна о процесима деградације израженим у већој или мањој мери. I бонитетна класа земљишта је погодна за гајење свих култура са овог подручја. За земљишта II бонитетне класе, потребан је пажљивији пољопривредни одабир ратарских и воћарских култура, у зависности од мехaничког састава земљишта (тежине), која утиче на водно–ваздушне особине педолошког супстрата, изложеност ерозији и повременим сушама. III бонитетна класа земљишта се препоручује за гајење воћа. Ограничења IV бонитетне класе земљишта су већа (велики нагиб, ерозија), тако да пољопривреду треба усмеравати ка заснивању вештачких ливада и воћњака. V бонитетна класа земљишта одликује се великим ограничењима. У коришћењу оваквих терена може послужити за заснивање вештачких ливада.
Повезивање еколошки очуваних, великих пољопривредних површина (воћарство, повртарство, сточарство) у северном делу градске општине Младеновац, од Дубоне према Великој Иванчи, па преко јужног дела градске општине Сопот са центром у Рогачи, јужног дела градске општине Барајево, омогућава систематски развој пољопривредних производа са етикетом „здраве хране”. 
	
5.2. Трговина и услуге
Развој трговине планира се: 
– у складу са потребама за развој туризма (етно туризма, сеоског туризма и сл.) и спортско рекреативних активности; 
	
– у складу са развојем мреже насеља и центара, а пре свега у контактним тачкама (Рипањ и Сопот); 
	
– у складу са потребама становништва и посетилаца, како у савременим капацитетима намењеним и ексклузивној продаји, пре свега карактеристичних производа са овог подручја, тако и традиционалним облицима повремене продаје на отвореном; 
	
– у складу са ревитализацијом старих језгара и уређења природних вредности. 
	
Значајни ефекти могу се остварити и бржим развојем занатства. У циљу повећања атрактивности насеља и подизања укупног стандарда живљења потребно је:
– развијати услуге намењене личним потребама, потребама домаћинства, посетиоцима и туристима са карактеристикама мале привреде и у циљу повећања запослености;
– подстицати развој традиционалних заната који ће поред оживљавања традиционалног профила насеља, имати и едукативно дејство (казанџије, ковачи, колари, ужари, столари, ћурчије, опанчари, воскари и др.); 
	
– одржавати занате, за чије производе и данас постоји одређено тржиште, уз прилагођавање савременим захтевима.
У складу са карактером појединих целина могуће је развијати веће капацитете у целини дуж аутопута и контактним тачкама Рипањ и Сопот, у функцији снабдевања робом широке потрошње и специјализованом робом: спортско-рекреативна опрема, камп опрема, занатски производи. У целинама Авала и Бела Река могу се развијати мањи трговински капацитети (продавнице сувенира, здраве хране, спортске опреме итд). У целинама Шупља стена, Губеревачке шуме, Трешња и Шума на Космају карактеристична понуда треба да буде: традиционални занатски производи, сувенири, здрава храна, продаја шумских плодова, лековитог биља, гљива итд. У целини Рипањски тунел поред наведених садржаја могући су и допунски, у функцији посетилаца и туриста који путују железницом. 
	
6. Просторни развој саобраћаја и инфраструктурних система
6.1. Саобраћај и саобраћајна инфраструктура
Планска решења развоја предметног подручја, са саобраћајног аспекта, заснивају се на анализи постојећег стања, као и основним циљевима развоја саобраћаја и саобраћајне инфраструктуре, усаглашеним са глобалним циљевима развоја овог подручја као подручја посебне намене.
Планска решења саобраћајног система треба да омогуће успостављање одрживог саобраћајног система као фактора у развоју подручја, са посебним освртом на микролокације природног и културног наслеђа или цела подручја посебног режима заштите.
Путна мрежа
План развоја путне мреже подручја, заснива се на даљем унапређењу нивоа услуге постојећих саобраћајница и реализацији планираних путних праваца.
Активности на планском развоју путне мреже као дела одрживог саобраћајног система обухватају: 
	
– развој, модернизацију, ревитализацију и реконструкцију целокупне путне мреже, у циљу равномерније и лакше доступности свих делова територије и искоришћења природних и туристичких потенцијала подручја посебне намене;
– изградњу дела државног пута IА реда A1, на деоници од Ресника до петље Бубањ поток, који представља део аутопутске обилазнице око Београда и који је детаљно плански разрађен Регулационим планом деонице аутопута Е-75 и Е-70 Добановци – Бубањ поток („Службени лист града Београда”, број 13/99); 
	
– изградњу државног пута IБ реда 25, тзв. „Шумадијска магистрала”, деоница од Малог Пожаревца (веза са државним путем IА реда A1, аутопутем Е-75) – Младеновац – Топола – Рудник – Таково (веза са државним путем IА реда A2, Е-763, Београд – Јужни Јадран), која једним делом пролази кроз границом плана обухваћеног подручја;
– проширење мреже општинских и локалних путева и улица у функцији повећања приступачности унутар посматраног подручја, односно бољег повезивање насеља, просторних целина, значајних туристичких и рекреативних дестинација и центара општина у обухвату границе Просторног плана;
– изградњу новог авалског пута као новог уводног правца у град са јужне стране Београда, на делу од обилазног аутопута до насеља Кумодраж 2;
– реализације пратећих садржаја путне и уличне мреже (станице за снабдевање горивом, одморишта, мотели, аутосервиси итд.); 
	
– услов да се изградња објеката може планирати на одређеној удаљености од саобраћајница и то: 
	
а) минимум 40 m за државне путеве првог А реда – аутопутеве;
б) минимум 20 m за остале државне путеве првог Б реда;
в) минимум 10 m за државне путеве другог реда.
Развој, модернизацију и ревитализацију локалне путне мреже, поред осталог, потребно је вршити у циљу опслуге културних и природних добара као места веће атракције на простору, у оквиру подручја посебне намене. Са тим у вези потребно је даље развијати локалну путну мрежу, а посебно на следећим правцима и просторним целинама:
У оквиру ПИО „Авала” и ПИО „Космај” са сврхом опслуге микролокација у обухвату ових целина,
– у зони Губеревачких шума од насеља Губеревац ка потоку Целевац;
– у зони насеља Парцани, Раље и Баба ка зони Губеревачких шума;
– ка Космају из правца Амерића, Неменикућа и Сопота.
Пешачке и планинарске стазе потребно је планирати у зони микролокација повећане атракције. Позиције ових стаза треба да омогуће обилазак културно историјских и природних локалитета у појединим просторним целинама. Посебно је значајно, да почетак и крај пешачких стаза има добру повезаност са станицама јавног градског превоза.
У складу са наведеним у зони ПИО „Авала” пешачке односно планинске стазе треба планирати тако да се на траси стаза нађу следећи објекти:
– Споменик Васи Чарапићу;
– Споменик Руској војној делегацији;
– Хотел Авала;
– Митровића дом;
– Споменик Незнаном јунаку;
– Авалски торањ;
У зони ПИО „Космај” пешачке и планинарске стазе треба трасирати и планирати тако да обухвате Космајске манастире, споменике подигнутој српској војсци и природна добра укључујући изворе термално минералних вода на различитим локалитетима у оквиру ове целине.
Поред наведеног, значајно је напоменути да су на подручју ПИО „Авала” и ПИО „Космај” формиране пешачке стазе које је потребно ревитализовати, додатно опремити неопходним садржајима (информациони пунктови, одморишта и сл.).
Железничка инфраструктура
План развоја железничке инфраструктуре на простору у обухвату Просторног плана обухватао би:
– модернизацију и реконструкцију постојеће једноколосечне пруге Београд – Ниш, за пруге великих брзина, као дела Паневропског мултимодалног саобраћајног Коридора X;
– ревитализацију и модернизацију пруге Београд – државна граница (Бијело Поље) за интермодални транспорт, са доградњом неопходних капацитета;
– изградња нове пруге Бели Поток – Винча – мост преко Дунава – Панчево, као везу постојеће пруге Београд – Мала Крсна – Велика Плана, чија је реализација веома значајна за одвијање теретног саобраћаја кроз град Београд;
– просторна провера постојећих саобраћајних решења железничке инфраструктуре са циљем разграничења са суседним наменама. 
	
Јавни превоз путника
Плански развој система јавног превоза путника одвијао би се у више паралелних праваца.
Поред побољшања нивоа услуге на свим линијама јавног превоза путника, повећањем броја полазака, значајно је, активности усмерити ка посредном утицају овог вида саобраћаја на побољшање изгледа простора у обухвату границе Просторног плана као и промоцији природних и културних знаменитости овог подручја.
План развоја јавног превоза путника сагледати кроз следеће активности и правце:
– повећање нивоа услуге система, увођењем сезонских линија током летњих месеци ка Авали односно Космају уз дефинисање већег броја стајалишта;
– повећање нивоа услуге система, увођењем нових свакодневних полазака на релацији Београд – Младеновац, преко Авале, државним путем IIА реда 149 (раније Р-200);
– вођење рекламних кампања у возилима која саобраћају кроз подручје посебне намене, са циљем популаризације природних и културних знаменитости предметног подручја;
– замена постојећих и изградња нових, типских аутобуских стајалишта са циљем; 
	
– ангажовање друмских возила у систему јавног превоза путника са моторима који користе еколошки подобна горива. 
	
Бициклистички саобраћај
Планско сагледавање развоја бициклистичких стаза и коридора одвијао би се са циљем:
– међусобног повезивања насеља и туристичко-рекреативних зона;
– повезивања дефинисане бициклистичке руте 11 „Eurovelo” Варшава – Београд – Скопље – Атина, која делом пролази Старим авалским путем са предметним простором, а у циљу туристичког и еколошког промовисања предела и заштићених природних добара;
– развоја бициклистичких траса, које по могућству треба формирати на независним коридорима уз примарну и локалну, путну и уличну мрежу, као и кроз пределе као самосталне стазе;
– формирања пратећих садржаје уз бициклистичке коридоре као што су: одморишта, мањи смештајни капацитети, сервиси и радионице, као и одређени туристичко-информативни и угоститељски објекти и слично. 
	
Планска решења по макро целинама
Макро целина Авала
Од деоница аутопута, у оквиру границе ове макро целине, значајно место заузима део аутопутске обилазнице око Београда за коју је израђена планска и пројектна документација, и коју је потребно реализовати на терену.
У обухвату макро целине Авала најзначајнији путни правац је државни пут IIА реда 149 (раније Р-200), стари Авалски или Крагујевачки пут, који представља кичму путне мреже ове целине. Њиме саобраћају главни саобраћајни токови како локалног тако и даљинског саобраћаја.
Наведени путни правац примарна је саобраћајна веза овог простора са централним градским подручјем са једне стране и осталим деловима простора у обухвату предметног Просторног плана.
Овом саобраћајницом саобраћају и возила јавног превоза путника ка Младеновцу, Сопоту, Раљи и Аранђеловцу.
Овим саобраћајним правцем врши се опслуга значајних просторних целина у њеној гравитационој зони, и то целине Спомен парк Јајинци, целине Авала, целине Шупља стена.
За део ове значајне саобраћајнице од улице Нове кумодрашке до петље „Авала” (око km 593+000) израђује се план детаљне регулације, те је у наредном периоду потребно израдити одговарајућу пројектну документацију као основ за њену даљу реализацију. 
	
У складу са наведеним потребно је извршити анализу могућности и детаљно плански сагледати деонице ове саобраћајнице од петље „Авала” (око km 593+000) до границе ове просторне целине, са циљем реализације евентуално још две саобраћајне траке и бициклистичке стазе.
Поред државног пута IIА реда број 149 (раније Р-200), велики значај за ову просторну целину и њене туристичко-природне и културне знаменитости има кружни пут на Авали ДП IIБ реда 345 (раније регионални пут другог реда Р-200б). 
	
Саобраћајним правцем кроз Рипањ ДП IIБ реда 346 (раније ДП другог реда Р-204) и даље локалном путном мрежом која је повезана на њега, опслужују се значајне микроцелине у овој просторној целини, и то пре свега целина Бела Река. Овим регионалним путем повезани су државни пут IIА реда број 149 (раније Р-200) и државни пут IA реда А22 (раније М-22) ка Чачку. 
	
Полазећи од значаја овог пута неопходно је извршити његову реконструкцију и ревитализацију. 
	
У погледу железничког саобраћаја у овој макро целини у функцији су три железничке пруге, и то:
– једноколосечна магистрална пруга Београд – Младеновац – Ниш – Прешево – државна граница (Табановци), која је део паневропског Коридора X, са железничким станицама Бели Поток и Зуце;
– једноколосечна магистрална железничка пруга Београд – Раковица – Јајинци – Мала Крсна – Велика Плана, са железничким станицама Рипањ и Клење;
– једноколосечна магистрална електрифицирана пруга Београд – Ресник – Пожега – Врбница – државна граница (Бијело Поље), са железничком станицом Бела Река.
Планска решења везана за развој железничког саобраћаја у овој макро целини за наредни период, потребно је усмерити ка детаљном планском сагледавању могућности реализације другог колосека за све три деонице горе наведених железничких праваца, као и за све остале пратеће железничке објекте, а посебно станичне зграде и пероне. 
	
Посебно је значајно анализирати могућности за побољшање приступачности овог вида саобраћаја, са сврхом његовог укључивања у систем јавног превоза путника, што би значајно допринело и повећању посећености туристичких, природних и културних знаменитости посебно у целини Бела Река и самом насељу Рипањ. 
	
Јавни саобраћај у овој макро целини потребно је развијати у складу са опште дефинисаним планским решењима, уз потребу да у поступку детаљног планског сагледавања путних и саобраћајних праваца којима саобраћају возила јавног превоза путника, у планска и пројектантска решења буду укључена просторна решења, која ће побољшати функционисање јавног превоза путника (нише на стајалиштима, пешачке комуникације за повећање нивоа доступности, пратећи садржаји терминуса и терминала, станични мобилијар и сл.). 
	
Бициклистички саобраћај у овој макро целини треба развијати пре свега дуж државног пута IIА реда 149 (раније Р-200), који према карактеристикама терена и предела кроз које се пружа, отвара велике могућности у погледу реализације и експлоатације бициклистичких стаза. Поред наведеног значајно је развијати нове бициклистичке стазе на подручју просторне целине „Авала” у оквиру које већ постоје тежње ка развоју овог вида саобраћаја у спортске и рекреативне сврхе.
Развој бициклистиког саобраћаја и реализација нових траса предмет су посебних локацијских и просторних анализа у оквиру просторних целина Бела Река и Шупља стена. 
	
Плански развој пешачког саобраћаја у макро целини Авала има велику перспективу, пре свега због природних карактеристика терена, могућности организовања планинарских тура и наслеђа формирања пешачких и планинарских стаза. Развој овог вида саобраћаја на подручју овог просторног плана треба развијати са сврхом рекреације и спорта.
Поред Авале као још од раније препознате дестинације за развој пешачких активности, веома је значајан даљи развој нешто мање познатог локалитета ближег Београду „Степин гај”, чиме би се значајно отвориле туристичко излетничке могућности ширег централног градског подручја. 
	
Саобраћајна доступност појединих туристички значајних дестинација у оквиру ове макро целине, дата је у наредној табели бр. 21.
Табела 21: Саобраћајна доступност појединих туристички значајних дестинација у оквиру макро целине Авала




МАКРОЦЕЛИНA

ДРУМСКИ 

ЖЕЛЕЗНИЧКИ

ЈАВНИ ГРАДСКИ

БИЦИКЛИСТИЧКИ

ПЕШАЧКИ



АВАЛА

ПОСТОЈЕЋИ

ПЛАНИРАНИ

ПОСТОЈЕЋИ

ПЛАНИРАНИ

ПОСТОЈЕЋИ

ПЛАНИРАНИ

ПОСТОЈЕЋИ

ПЛАНИРАНИ

ПОСТОЈЕЋИ

ПЛАНИРАНИ



Спомен парк Јајинци

са државног пута IIA реда 149 (Р-200)




редовне линије ГСП „Београд” и саобраћајног предузећа „Ласта”




бициклистичка стаза дуж државног пута IIA реда 149 (Р-200)


пешачке стазе са правца постојећег државног пута IIА реда 149 (Р-200)


пешачке стазе са правца планираног Новог Авалског пута




Црква Св. Тројице у Кумодражу, Споменик Степи Степановићу, Степин луг (ван границе Просторног плана)


са улице Војводе Степе


 

 

редовне линије ГСП „Београд” 

 

постојећом трасом Улице војводе Степе, Николе Груловића


 

стазама са правца Улице војводе Степе и Николе Груловића


 



Целина Авала, Авалски торањ, споменик Незнаном јунаку


са државног пута IIA реда 149 (Р-200) и кружног пута на Авали ДП II Б реда 345 (бивши ДП II реда Р 200 б) 
				


 

 

редовне линије ГСП „Београд” и саобраћајног предузећа „Ласта”


 

бициклистичка стаза дуж кружног пута на Авали 

бициклистичка стаза дуж државног пута IIA реда 149 (Р-200)


постојеће пешачке стазе од подножја до врха Авале

пешачке стaзе планиране у складу са микролокацијама повећане атракције




Транзитно – туристички центар Авала

локалном уличном мрежом из правца Белог Потока и Зуца


сервисним саобраћајницом уз постојећи аутопут

из железничких станица „Бели Поток” и „Зуце” на удаљењу од око 1km


 

 

 

локалном уличном мрежом из Белог Потока и Зуца

 

постојећим пешачким стазама из Белог Потока и Зуца

 



Сеоски туризам Брђани и Зуце

локалном уличном мрежом из правца Белог Потока и Зуца



из железничке станица „Зуце” на удаљењу од око 2-2,5 km


 

редовне линије ГСП „Београд” до Белог Потока односно Зуца


 

локалном уличном мрежом из Белог Потока и Зуца

 

постојећим пешачким стазама из Белог Потока и Зуца

 



Целина „Шупља стена”

са државног пута IIA реда 149 (Р-200) 


 

 

редовне линије ГСП „Београд” и саобраћајног предузећа „Ласта”


 

 

бициклистичка стаза дуж државног пута IIA реда 149 (Р-200)


пешачке стазе са правца постојећег државног пута IIА реда 149 (Р-200)


 



Целина „Бела река”

са ДП IIБ реда 346 који повезује насеље Рипањ и државни пут IIA реда 149 (Р-200) 
				


са постојеће станице „Бела Река”

 

 

 

 

бициклистичка стаза дуж ДП IIБ реда 346 који повезује државни пут IA реда 22 ( М22) и државни пут IIA реда 149 (Р-200) 
				

постојећим пешачким стазама из правца постојеће друмске саобраћајнице


 



Макро целина Губеревачке шуме 
Као и у простору макро целине Авала, најзначајнији путни правац и ове макро целине је државни пут IIА реда 149 (раније Р-200), Стари авалски пут, који представља кичму путне мреже ове целине. Њиме саобраћају главни саобраћајни токови како локалног тако и даљинског саобраћаја.
Овај путни правац тангира или пролази кроз све веће просторне целине ове макро целине, осим целине Рипањски тунел.
У складу са наведеним потребно је извршити анализу могућности и детаљно плански сагледати деонице ове саобраћајнице од петље „Авала” (око km 593+000) до границе ове просторне целине, са циљем реализације евентуално још две саобраћајне траке и бициклистичке стазе.
Од значајнијих примарних путних праваца у овој макро целини издваја се саобраћајни правац државни пут IIБ реда 349 (Р-201б), који посредно преко државног пута IБ реда 25 (М-23), повезује аутопут Београд – Ниш, државни пут IА реда број А1 (М-1) и државни пут IА реда А2 (М-22) ка Чачку. Овај саобраћајни правац, у складу са својим значајем, потребно је ревитализовати и реконструисати са сврхом повећања нивоа услуге. 
	
Поред наведеног изузетан значај за развој туризма овог простора има језеро на Трешњи и целокупан шумски комплекс око њега. Са тог аспекта потребно је плански разрадити овај простор са предлогом ревитализације и реконструкције локалних саобраћајница које данас функционишу у отежаним условима, како са аспекта ширине коловоза, тако и са аспекта режима.
У погледу железничког саобраћаја у овој макро целини у функцији су две железничке пруге и то:
– једноколосечна магистрална пруга Београд – Младеновац – Ниш – Прешево – државна граница (Табановци), која је део паневропског Коридора X, са железничким станицама Рипањ тунел, Раља и Сопот Космајски. Ова железничка пруга развијана је долином Топчидерске реке, природним путем кроз Шумадију, ка Раковици и централном градском подручју;
– једноколосечна магистрална железничка пруга Београд – Раковица – Јајинци – Мала Крсна – Велика Плана, са железничком станицом Липе. 
	
Планска решења везана за развој железничког саобраћаја у овој макро целини за наредни период потребно је усмерити ка детаљном планском сагледавању могућности реализације другог колосека за све деонице претходно наведених железничких праваца, као и за све остале пратеће железничке објекте а посебно станичне зграде и пероне. 
	
Повећањем удела овог вида саобраћаја у систему јавног превоза путника, допринео би повећању атракције микролокација културних, природних и туристичких знаменитости ове макро целине у гравитационој наведених железничких праваца. То се посебно односи на целине Губеревачке шуме и Рипањ тунел. 
	
У овој макро целини значајно је издвојити и железнички коридор који треба детаљно плански и пројектно разрадити са циљем повезивања горе наведена два железничка правца. Планирано је да железнички коридор који би превезао ове две пруге иде од станице Рипањ тунел, на прузи Београд – Младеновац – Ниш, до пруге Београд – Раковица – Јајинци – Мала Крсна – Велика Плана у зони Малог Пожаревца.
Јавни саобраћај који се одвија у овој макро целини треба сагледавати кроз планско сагледавање саобраћајних праваца дуж којих саобраћају возила јавног превоза путника. Поред планског сагледавања значајно је различитим режимским мерама утицати на повећање нивоа услуге у овом виду саобраћаја.
Примарна бициклистичка стаза на овом подручју као и у простору макро целине Авала планирана је дуж државног пута IIА реда 149 (Р-200). Ова планирана бициклистичка стаза има регионални карактер и значај и у овој целини има значајних потенцијала за њено гранање ка тачкама и целинама повећане атракције. Ту се пре свега мисли на саобраћајни правац Барајево – Младеновац – Смедеревска Паланка ка Космају државни пут IIА реда 147 (Р-107), као на правац кроз Губеревачке шуме, Дражевац – Барајево – Раља, државни пут IIБ реда 344 (Р-201а).
Ова макро целина има изузетне предиспозиције везане за развој пешачких коридора и то пре свега због положаја Топчидерске реке, шумског појаса „Ковиона” и даље Парцанског виса. Ово су целине изузетних природних вредности како због свог положаја тако и због рељефа и посебно микроклиматских одлика. Познате су идеје о формирању парк шуме „Ковиона” те је и са тога аспекта значајно плански проверити и детаљно сагледати могућности реализације ових идеја. Иако су као основни пешачки коридори у овом просторном плану дати дуж примарних саобраћајних и путних праваца, значајно би било како за даљи развој целокупног подручја детаљније плански сагледати могућност развоја пешачких коридора у оквиру рекреативних целина дуж горе наведених природних добара.
Саобраћајна доступност појединих туристички значајних дестинација у оквиру ове макро целине дата је у наредној табели бр. 22.
Табела 22: Саобраћајна доступност појединих туристички значајних дестинација у оквиру макро целине Губеревачке шуме




МАКРОЦЕЛИНA

ДРУМСКИ 

ЖЕЛЕЗНИЧКИ

ЈАВНИ ГРАДСКИ

БИЦИКЛИСТИЧКИ

ПЕШАЧКИ



ГУБЕРЕВАЧКЕ ШУМЕ

ПОСТОЈЕЋИ

ПЛАНИРАНИ

ПОСТОЈЕЋИ

ПЛАНИРАНИ

ПОСТОЈЕЋИ

ПЛАНИРАНИ

ПОСТОЈЕЋИ

ПЛАНИРАНИ

ПОСТОЈЕЋИ

ПЛАНИРАНИ



Целина Губеревачке шуме,Парцански вис, насеље Бабе, брдо Гомилица, Стојник, ловиште


локалном путном мрежом из правца Рипња, саобраћајницом која повезује Барајево и Раљу – ДП IIБ реда 344 (Р 201а) 
				

 

из железничких станица „Рипањ тунел” и „Раља” 

 

редовне линије саобраћајног предузећа „Ласта” из Београда, Раље, Сопота и Младеновца


 

 

бициклистичка стаза дуж локалне путне мреже од Раље преко Парцанског виса до Губеревца


 

пешачка стаза од насеља Бабе долином водотока Прутен до Губеревца




Целина Трешња, ловиште, језеро

са постојећег локалног кружног пута ДП IIБ реда 348 који је повезан на државни пут II A реда 149 (Р-200) 
				

 

из железничке станице „Липе” на прузи Београд – Раковица – Јајинци – Мала Крсна – Велика Плана


 

редовне линије ГСП „Београд” и саобраћајног предузећа „Ласта”


 

 

бициклистичка стаза дуж државног пута II A реда 149 (Р-200) 
				

 

пешачка стаза од државног пута II А реда 149 (Р-200) преко ДП II Б реда 348 ка језеру на Трешњи кроз ловиште




Целина Рипањски тунел 

локалном уличном мрежом у дужини од око 4 km од државног пута II A реда 149 (Р-200) или локалном уличном мрежом у дужини од око 3.9 km од ДП II Б реда 346 (Р 204)


 

из железничке станице „Рипањ тунел”

 

 

 

 

 

 

пешачка стаза од државног пута II А реда 149 (Р-200) ка Видиковцу Шутиловац и Ж.С. „Рипањ тунел”




Целина Сопот, извори и сеоски туризам

са саобраћајнице Ђуринци – Букуља – ДП IIА реда 150 (Р200а)


 

посредно из железничке станице „Сопот Космајски”

 

редовне линије саобраћајног предузећа „Ласта” из Београда, Раље, Сопота и Младеновца


 

 

бициклистичком стазом која иде од Ђуринаца преко Сопота и Космаја до Бање Селтерс у Младеновцу дуж ДП IIА реда 150 (Р200а) и IIА реда 147 (Р107)


пешачке стазе у зони Ропочева и Сопот

 



Макро целина Космај
Са источне стране подручја у обухвату Просторног плана пружа се државни пут IБ реда 25 (М-23), који повезује државни пут IА реда А1 (Аутопут М-1) и државни пут IIА реда број 149 (Р-200) у зони Малог Пожаревца, чиме се ниво доступности и опслужености овог подручја примарном државном путном мрежом може оценити као веома добар. Као планско решење за овај путни правац значајно је истаћи даљу планску и пројектну разраду државног пута IБ реда 25 (М-23), на делу од Влашке преко Амерића ка Младеновцу и даље ка Крагујевцу. Њима би се покренуле активности на реализацији „Шумадијске магистрале”. 
	
Међутим, најзначајнији путни правци ове макро целине су саобраћајни правци, државни пут IIА реда 147 (Р107), Барајево – Младеновац – Смедеревска Паланка и Сопот – Раља – Аранђеловац, ДП IIА реда 150 (Р- 200а).
Саобраћајни правац Барајево – Младеновац – Смедеревска Паланка, државни пут IIА реда 147 (Р107) води из правца Младеновца преко Кораћице, ширег простора Неменикућа, где се укршта са саобраћајним правцем ка Аранђеловцу ДП IIА реда 150 (Р- 200а) и води даље на запад ка Барајеву.
Наведени путни правци омогућавају изузетну повезаност ове макро целине са околним простором и регионом у ширем смислу. Планска решења везана за ова два примарна путна правца (Барајево – Младеновац – Смедеревска Паланка и Сопот – Раља – Аранђеловац) треба да сагледају могућности реконструкције појединих деоница ових саобраћајница у смислу повећања нивоа услуге путева и ревитализацију постојећих и изградњу неопходних пратећих садржаја, који би повећали ниво коришћења ових саобраћајница и самим тим повећали број потенцијалних корисника ткива које ове саобраћајнице опслужују.
У погледу железничког саобраћаја у овој макро целини у функцији је железничка пруга:
– једноколосечна магистрална пруга Београд – Младеновац – Ниш – Прешево – државна граница (Табановци), која је део паневропског Коридора X, са железничком станицом Сопот Космајски која просторно не припада овој макро целини, али јој гравитира и има велики значај за доступност железнице и ове просторне целине. Потпуно је иста позиција железничке станице Влашко Поље која је ван границе овог просторног плана. 
	
Планска решења везана за развој железничког саобраћаја, у овој макро целини, за наредни период потребно је усмерити ка детаљном планском сагледавању могућности реализације другог колосека овог саобраћајног правца, као и за све остале пратеће железничке објекте, а посебно станичне зграде и пероне.
Такође, значајно је и планска решења усагласити, тако да се повећа удео овог вида саобраћаја у систему јавног превоза путника, како са сврхом туристичких путовања на краћим релацијама, у простору у оквиру границе Просторног плана, тако и са аспекта свих других сврхa. 
	
Јавни превоз путника треба и даље развијати и плански сагледавати или кроз урбанистичку планску разраду простора, или предлогом режимских мера које би подразумевале анализе и процене о потребном броју полазака ка појединим дестинацијама, што би за циљ имало и опслугу појединих тачака, повећане атракције са аспекта културно-историјских или природних садржаја. Значајно је навести локалне линије које повезују Космај и Аранђеловац чиме се повећава повезаност ових предела и са јужне стране.
Овим просторним планом планирана је бициклистичка стаза од Бање Селтерс преко Космаја до Ђуринаца уз трасе делова саобраћајница Барајево – Младеновац – Смедеревска Паланка као државног пута IIА реда 147 (Р107) и Сопот – Раља – Аранђеловац ДП IIА реда 150 (Р- 200а). Ова траса би се у зони насеља Ђуринци спојила са планираном бициклистичком стазом дуж регионалног пута IIА реда број 149 (Р-200), чиме би се добио заокружени бициклистички коридор који би повезао све три макро целине. Детаљним планским сагледавањем ових бициклистичких коридора треба сагледати и микролокације, повећане атракције на простору у гравитационој зони бициклистичких стаза и уз то планирати развој пратећих садржаја овом виду саобраћаја.
Саобраћајна доступност појединих туристички значајних дестинација у оквиру ове макро целине дата је у табели бр. 23.
Табела 23: Саобраћајна доступност појединих туристички значајних дестинација у оквиру макро целине Космај




МАКРОЦЕЛИНA

ДРУМСКИ 

ЖЕЛЕЗНИЧКИ

ЈАВНИ ГРАДСКИ

БИЦИКЛИСТИЧКИ

ПЕШАЧКИ



KOСМАЈ

ПОСТОЈЕЋИ

ПЛАНИРАНИ

ПОСТОЈЕЋИ

ПЛАНИРАНИ

ПОСТОЈЕЋИ

ПЛАНИРАНИ

ПОСТОЈЕЋИ

ПЛАНИРАНИ

ПОСТОЈЕЋИ

ПЛАНИРАНИ



Целина шума на Космају, Манстир Тресије, Шумска кућа, споменици и видиковци на Космају, Манастир Павловац, Манастир Кастељан, Црква Неменикуће, сеоски туризам Дучина, Рогача


локалном путном мрежом која је повезана на државни пут IIA реда 147 (Р-107)


 

посредно из железничке станице „Сопот Космајски”

 

редовне линије саобраћајног предузећа „Ласта” из Раље,Сопота и Младеновца


 

 

бициклистичком стазом која иде од Ђуринаца преко Сопота и Космаја до бање Селтерс у Младеновцу дуж ДП IIА реда 150 (Р200а) и IIА реда 147 (Р107)


 

пешачке стазе локалног карактера на Космају



Кораћица – Селтерс, бањски туризам

непосредно уз државни пут IБ реда 25 (М23)

 

 

 

редовне линије саобраћајног предузећа „Ласта” из Раље, Сопота и Младеновца


 

 

бициклистичком стазом која иде од Ђуринаца преко Сопота и Космаја до бање Селтерс у Младеновцу дуж ДП IIА реда 150 (Р200а) и IIА реда 147 (Р107)


 

пешачке стазе из правца Младеновца



Амерић, сеоски туризам

локалном путном мрежом са државног пута IБ реда 25 (М23) 


 

 

 

редовне линије саобраћајног предузећа „Ласта” из Раље, Сопота и Младеновца


 

 

 

 

 



Велика Иванча, сеоски туризам

локалном путном мрежом са државног пута IБ реда 25 (бивши М23) или локалном путном мрежом са државног пута IIA реда 147 
				
(Р-107) Барајево и Младеновац 

 

 

 

редовне линије саобраћајног предузећа „Ласта” из Раље, Сопота и Младеновца


 

 

 

 

 



6.2. Водна инфраструктура
Водоснабдевање
Решење снабдевања водом засновано је на изградњи капиталних објеката за снабдевање водом, чиме се остварује висок степен сигурности водоснабдевања за дугорочан период. Ти објекти су у првом реду изворишни објекти, ревитализована постројења за прераду подземне воде, „регионални водовод” са пратећим објектима, као и доградња и реконструкција дистрибуционог система.
Планска рационализација потрошње воде, очување постојећих изворишта и развој београдског регионалног водоводног система је кључни стратешки захтев.
Стратегија развоја водовода односи се на постројења за пречишћавање воде и преносне и дистрибутивне системе и то:
– поред постојећих капацитета „Макиш I” и „Језеро” (2+1 m³/s), треба да се заврши и ППВ „Макиш II”, капацитета 2 m³/s, као предуслов за снабдевање водом насеља до Младеновца; 
	
– вода из ППВ „Макиш” упућује се према насељима у јужном делу града, ка резервоару „Жарково” и даље према резервоару „Петлово брдо” ка магистралном регионалном цевоводу Ø1.200 mm система „Петлово брдо” – „Младеновац”, који је кључни објекат за овај простор. У току је изградња овог цевовода Ø1.200 – Ø800 mm, а на основу донетог Регулационог плана регионалног водовода Макиш – Раковица – Сопот – Младеновац, деоница „Зучка капија резервоар Младеновац” – II фаза („Службени лист града Београда”, брoj 3/02) и Детаљног урбанистичког плана регионалног водовода Макиш – Раковица – Сопот – Младеновац, деоница „Жучка капија” – резервоар Рајковац II фаза („Службени лист града Београда”, брoj 17/91).
Према важећој подели на висинске зоне, која се користи у оквиру система водоснабдевања у Јавно комуналном предузећу „Београдски водовод и канализације”, предметно подручје обухвата II, III, IV, V и високу V зону. 
	
Планира се изградња мреже и објеката који представљају проширење водоводног система Београдског водовода и канализације.
Подручје које је дефинисано као шире подавалско подручје заузима велику површину и обухвата не само делове насеља Рипањ већ и околна насеља (Зуце, Пиносава, Бели Поток, Врчин, део Сопота итд) која се у овом тренутку не снабдевају у потпуности водом из београдског водоводног система, већ и преко индивидуалних извора снабдевања водом.
Коначно решење снабдевања насеља Рипањ и околних насеља планира се из правца резервоара „Петлово брдо” и „Топчидер 2”, постојећег правца ЦС „Липовица 5”, београдског водоводног система преко водоторња „Липовица”, с тим што ће се предвидети повезивање са Барајевским правцем преко резервоара „Дражановац” као и веза на регионални водовод. Планирано је да се уз постојећи цевовод Ø350 mm изгради нови Ø400 mm од насеља Ресник до ЦС „Рипањ”, што представља примарни цевовод за снабдевање насеља водом.
Могуће је прикључење виших зона Јајинаца, подавалских насеља као и самог подручја Авале на регионални водовод Макиш – Младеновац, који је од значаја за снабдевање водом јужних приградских насеља, на основу Плана детаљне регулације за изградњу примарних објеката водоводног система за насеља Пиносава и Бели Поток („Службени лист града Београда”, број 11/11).
Знатни део предметне територије се налази у широј А зони санитарне заштите изворишта београдског водовода (Решење о одређивању зона и појасева санитарне заштите за изворишта која се користе за снабдевање водом за пиће на подручју града Београда „шира зона заштите и сектор надзора” („Службени лист града Београда”, број 1/08). Понашање постојећих и планираних објеката ће се усагласити са санитарним прописима.
Водовод Младеновца и Сопота, као и сви водоводи јужне зоне, карактерише недовољни капацитет изворишта и повремени пробој прописаног квалитета воде. Младеновац и Сопот користе више различитих изворишта воде, која ће бити заштићена и у будућности.
За подручје градске општине Младеновац успостављене су зоне санитарне заштите подземних вода, која су под контролом Јавно комунално предузеће „Младеновац” из Младеновца (Решење којим се успостављају зоне санитарне заштите подземних вода са изворишта, бр. 530-02-1137/2007 од 24. марта 2008. године Министарства здравља Републике Србије).
За подручје градске општине Сопот успостављене су зоне санитарне заштите подземних вода на основу Решења о утврђивању зона и појасева санитарне заштите за изворишта која се користе за снабдевање водом за пиће територије градске општине Сопот („Службени лист града Београда”, број 21/88). Зона санитарне заштите је дефинисана за бунаре „Јаки извор” у Поповићу и „Булин поток” на раскрсници путева Сопот – Ђуринце. Решење о утврђивању зоне и појасева санитарне заштите за подручје градске општине Сопот треба преиспитати у складу са Правилником о начину одређивања и одржавања зона санитарне заштите изворишта водоснабдевања („Службени гласник РС”, број 92/08). 
	
Због великих проблема у снабдевању водом и по количини и квалитету, једино право и дуготрајно решење је прикључење на регионални систем београдског водовода. Радови на магистралном цевоводу „Макиш” – Младеновац су започети и одвијају се у оквиру седме етапе реализације, односно изградње II фазе. Наставак и убрзана изградња тог преносника има апсолутни приоритет – већ у првим годинама I фазе планског периода. 
	
Преузимање воде из „Београдског водоводног система” за конзум насеља целе градске општине Младеновац вршиће се дистрибутивним системом преко планираног резервоара „Младеновац”, запремине 10.000 m3 и цевовода Ø800 mm, који су део регионалног цевовода.
Насеља градске општине Сопот и подручје Космаја ће се повезати на београдски водовод – регионални водовод Макиш – Младеновац, са прикључком код Малог Пожаревца са одвојком за Сопот.
Паралелно са радом на коначном решењу водоснабдевања, развијаће се у прелазном периоду сопствени капацитети за производњу и дистрибуцију воде, што је проузроковано неизвесношћу рока израде „регионалног водовода”.
У свим конзумним просторима планирана је изградња: секундарне водовoдне мреже, постојеће локалне мреже, реконструкција димензије цевовода на минимум Ø150 mm, уз реализацију програма изградње мреже и реконструкције цевовода, изградње резервоара, црпних станица, санирање губитака воде у постојећем водоводном систему са мерама рационалне потрошње воде.
Посебан проблем представљају куће за одмор које се делом користе за трајно становање, грађене на нестабилним теренима, тако да их је тешко опремити водоводном мрежом. Тежиће се да сви објекти буду прикључени на организоване водоводне системе.
Одвођење и третман отпадних вода
Развој канализације треба да иде у правцу прилагођавања постојеће развојне концепције реалним материјалним могућностима и сагласно томе ка завршетку започетих, незавршених објеката.
Решење канализације се планира углавном по сепарационом систему и по сливним површинама, а тиме и третман вода при испуштању у пријемнике. Делови слива за насеља Кумодраж и Јајинци уз Улицу војводе Степе су по мешовитом принципу.
Развојна концепција канализације за територије градских општина Барајево, Сопот и Младеновац третираће се планерски и управљачки као јединствени простор у граници развојних планова независног општинског канализационог система.
За насеља подручја Барајева не постоји системско скупљање и пречишћавање отпадних вода. 
	
Донета је Одлука о изради Плана детаљне регулације постројења за пречишћавање отпадних вода „Међуречје” са главним одводним колектором од насеља Барајево – центар, градска општина Барајево („Службени лист града Београда”, број 7/10). Планирано је да се изведе главни одводни канал и уређај за пречишћавање, а који би прихватили све отпадне воде из насеља преко сабирних канала фекалне мреже канализације. Планиран је сепарациони канализациони систем.
За подручје Младеновца неопходно је завршити изградњу, тзв. градског колектора профила Ø800 mm и централног постројења за пречишћавање отпадних вода низводно од насеља код улива реке Јабланице у Велики Луг, са интерном канализацијом, до везе на градски колектор. Канализација је сепарационог типа. Планира се фекална канализација и у осталим градским сеоским месним заједницама градске општине Младеновац. Тиме би се укинуле многе септичке јаме. 
	
Донета је Одлука за израду Просторног плана детаљне регулације постројења за пречишћавање отпадних вода и приводне инфраструктуре у Младеновцу, градска општина Младеновац („Службени лист града Београда”, број 7/10), чијом изградњом ће се отворити пут за прикључење свих насеља општине.
За подручје Сопота локација за ППОВ резервише се у Ђуринцима, у близини Великог Луга, са изградњом главног колектора Ø400 mm дуж Сопотске реке.
Донета је Одлука за израду Плана детаљне регулације постројења за пречишћавање отпадних вода и приводне инфраструктуре у Сопоту, градска општина Сопот („Службени лист града Београда”, број 7/10). На централно постројење за пречишћавање отпадних вода прикључила би се урбана средина насеља Сопот, привреда и насеља и објекти који топографски гравитирају овом систему. Формира се сепарациони систем каналисања.
Канализациона мрежа за остала насеља на подручју, планираће се према пројектима скупљања, одвођења и пречишћавања отпадних вода. Планираће се изградња више парцијалних јавних система, заједничке канализационе мреже и готових мањих пакетних постројења за пречишћавање отпадних вода за групе кућа, део насеља или цело сеоско насеље. За индивидуалне куће у брежуљкастим сеоским насељима, малих густина и усамљених кућа за одмор предлажу се водонепропусне санитарно-хигијенске септичке јаме. За блиска домаћинства могућа је изградња збирних водонепропусних септичких јама.
Северни део територије Просторног плана припада „централном” београдском канализационом систему. Подручје Јајинаца припада „централном” београдском канализационом систему, подручју Топчидерског канализационог слива, чији је непосредни реципијент фекални колектор димензија 60/110 cm, који је постављен долином Каљавог потока и који одводи воде до Топчидерског фекалног колектора. Реципијенти кишних вода су Каљави поток и Јелезовачки поток, а делом и Кумодрашки поток. Насеље Кумодраж и друге природно функционалне целине припадају „централном” и мањим делом „болечком” канализационом систему, где је планирано каналисање по сепарационом принципу. Отпадне воде гравитирају Кумодрашком сливу Раковачког потока, Каљавог потока, потока Липица – слив, Топчидерске реке и сливу Завојничке реке, које су реципијенти кишних вода. Реципијенти за одвођење отпадних вода су постојећи „Кумодрашки” колектор 90/150–120/180–200/150 cm, „Манастирски” колектор Ø600, „Бањички” колектор 60/110 cm и фекални канал Ø300 mm дуж десне обале Каљавог потока. За ово сливно подручје планира се изградња нове фекалне канализације.
Подручје Раковица село припада „централном” канализационом систему где је предвиђен сепарациони систем каналисања. Реципијент за фекалне воде је Манастирски фекални колектор Ø600 mm, који се улива у нови Топчидерски колектор. Реципијент за атмосферске воде је Милошев поток који се улива у Раковачки поток, а потом у Топчидерску реку.
За заштиту долина водотока, а посебно магистралних објеката инфраструктуре и изградњу канализације донета је Одлука о изради Плана детаљне регулације фекалног колектора од Раковица села (Булевар ослобођења) до постојећег колектора у Реснику и регулације Раковичког и Милошевог потока, градске општине Вождовац и Раковица („Службени лист града Београда”, број 19/10).
Територија насеља Рипањ и шире се налази сада ван граница развојних планова београдског канализационог система. Канализација се решава по сепарационом систему, гравитирајући према Топчидерском сливу. Реципијент за кишне воде овог слива су потоци и корито Топчидерске реке.
Главни одводник за употребљене воде Топчидерског слива је нови Топчидерски фекални колектор димензија 90/135 cm, изграђен до Улице Александра Војиновића у Реснику. Планира се наставак новог Топчидерског колектора до висине насеља Рушањ (до потока Шиндраковац). Траса овог фекалног колектора треба да прати регулисано корито Топчидерске реке са десне стране од Ресника до Рипња, тако да припада централном градском канализационом систему. Овом канализационом систему и сливу припада и насеље Пиносава.
Мањи део Рипња и подавалска насеља Бели Поток, Зуце и друге функционалне целине са подручја Авале, у сливу су Завојничке и Болечке реке, односно сливу планираног болечког фекалног колектора, што припада „болечком” канализационом систему, где је планирано каналисање по сепарационом систему.
Болечки канализациони систем још није заснован, а планира се траса „болечког фекалног колектора”. Донета је Одлука о изради Плана детаљне регулације за примарне објекте болечког канализационог система, градске општине Вождовац, Звездара и Гроцка („Службени лист града Београда”, број 14/10). Реципијент за атмосферске воде са овог подручја је Завојничка река, а за употребљене воде је планирани главни фекални колектор димензија Ø600–Ø1.200 mm, чија је траса у долини река Болечице и Завојничке реке.
До изградње градских канализационих колектора као централних пријемника фекалних вода за насеље Рипањ и подавалска насеља, Пиносава, Бели Поток и Зуце предлаже се решење са локалним мрежама и засебним постројењима за пречишћавање отпадних вода за сливно подручје сваког од ових насеља.
Планира се изградња новог колектора на основу Одлуке о изради Плана детаљне регулације за нови Кумодрашки колектор, градска општина Вождовац („Службени лист града Београда”, број 24/10), димензија Ø2.200 mm са ретензијама у сливу, у циљу решавања проблема недостатака капацитета у постојећем Кумодрашком потоку (претворен низводно у колектор димензија 90/150–200/150 cm) што се манифестује честим плављењем у сливу. 
	
Уређење водотока и заштита од поплава
Ради заштите становништва, објеката привреде, саобраћаја и плодних долина пољопривредног земљишта, бројних планираних акумулација од поплава и бујичног наноса, који настају при великим водама у сливу река Велики Луг, Болечица, Топчидерска река, Јелезовац, Кумодрашки поток и њених притока, као и обезбеђења минимума потребних вода за одржавање сталног протицаја, потребно је приступити регулацији свих водених токова где је неопходно, јер су штете услед бујичних надолазака и поплава огромне и све се чешће манифестују. Запажене су последице штетног дејства ерозивних процеса у водним токовима на овом подручју. Ради спречавања и отклањања штетног дејства ерозије и бујица спроводе се мере и изводе заштитни радови у складу са Законом о водама и плановима о проглашењу ерозивних подручја на територији општине.
Регулационе радове треба предвидети у смислу изградње, реконструкције и санације одбрамбених насипа, обезбеђења и уређења протицајних профила, односно формирање кинете за мале воде, уређење обала и редовно одржавање кроз натурално уређење.
Реке и њихове притоке треба да буду регулисане само на оним деоницама где је смањен протицајни профил и постоји опасност од изливања велике воде, са уређењем својих сливова, повећањем степена сигурности заштитног система, све укупних противерозивних захвата и смањењем ризика плављења добара. У циљу заштите од поплава планира се санација постојеће регулације тамо где је неопходно.
Неопходно је побољшати квалитет вода, њихово очување и враћање у прописану II класу до нивоа несметаног коришћења вода. Није дозвољено упуштање непречишћених отпадних вода у корита водотока.
Подручје обухваћено овим просторним планом садржи просторе намењене становању, као и део под заштитом природе и културних вредности, токове са већим сливним површинама, што је утицало да се приступи комплекснијем решавању хидротехничког уређења појединих сливова, у оквиру кога се путем акумулација и ретензија, као активном мером заштите од плављења, решава поред регулационих и антиерозивних радова, контролисано отицање вода са слива.
При уређењу водотока треба поштовати услове и критеријуме, са што мање грубих вештачких интервенција, за повећање укупне ефикасности мера у смислу уређења водног режима, заштите од поплава поред изградње линијских објеката и малих акумулација (ретензија) за задржавање поплавних таласа, одбране од поплава, задржавање наноса, оплемењивање малих вода, оплемењавање околине, наводњавање, одмор, спорт и рекреацију.
Слив Топчидерске реке величине је око 148 km2, дужине 30 km са развијеном хидрографском мрежом, око 40 притока претежно бујичног карактера, чији режим рада треба регулисати. Планира се регулација Топчидерске реке од km 12+300 до 19+660 и потока Дућевац и Паланка.
Са аспекта коришћења површинских вода у сливу Топчидерске реке од интереса су постојеће и будуће акумулације. За сада постоје две акумулације на притокама Топчидерске реке, „Бела река” на истоименој притоци и „Ресник” на потоку Паригуз. Њихова укупна запремина је око 300.000 m3.
У оквиру водопривредних планова у сливу разматрана је изградња још нових акумулација на притокама Топчидерске реке као највећег слива.
Табела 24: Приказ планираних акумулација на притокама Топчидерске реке




Притока

Акумулација

Запремина акумулације 103m3




Дућевац

„Дућевац”

170



Паланка

„Паланка”

150



Шутиловац п.

„Шутиловац”

190



Ковински п.

„Ковина”

260



Цигански п.

„Збег”

120



Пречица

„Пречица”

190



Сикијевац

„Расник II”

110



УКУПНО


1.140



Поред наведених планиране су ретензије – акумулације на потоку Змајевац, акумулација „Манастир”, ретензија „Ађинац”, акумулација „Раковица”, ретензије на Јелезовачком потоку и Кумодрашком потоку.
Реке у предметном делу слива и свог тока протичу урбанизованим градским ткивом или руралним деловима слива ређе насељеним, па је каналисање отпадних вода углавном индивидуалног карактера. Зато се планира побољшање квалитета вода у хигијенско – санитарном и естетско – амбијенталном смислу, тако што се планира:
– раздвајање употребљене од атмосферских вода – примениће се сепарациони канализациони систем;
– постављање сепаратора и таложника на местима испуста атмосферских вода; 
	
– повећање протока испуштањем вода из постојећих и планираних акумулација, у периоду малих вода.
За планиране радове регулација река потребно је донети планска документа, имајући у виду ниво разраде техничке документације, која би то омогућила.
6.3. Енергетска инфраструктура
Електроенергетска мрежа и објекти
За напајање предметног конзума електричном енергијом, у планираном временском периоду, користиће се постојеће наведене трансформаторске станице и из њих напонске мреже 10 kV и ТС 10/0,4 kV са припадајућим дистрибутивним мрежама 1 kV. Такође, предвиђена је изградња следећих електроенергетских објеката и мреже:
– ТС 110/10 kV „Jaјинци” (Sinst = 2х40 МVA) са двосистемским прикључним водом 110 kV до постојећег надземног вода бр. 136А/2 који повезује ТС 220/110 kV „Београд 17” и ТС 110/35 kV „Београд 11”;
– ТС 35/10 kV „Рипањ 2” (Sinst = 2х8 МVA) са двосистемским прикључним водом 35 kV од ТС 110/35/10 kV „Београд 18 (Раља)” до огранка ТС 35/10 kV „Врчин” и до планиране ТС 35/10 kV „Рипањ 2”;
– изградња надземног вода 35 kV од ТС 35/10 kV „Врчин” до постојећег вода 35 kV који повезује ТС 110/35/10 kV „Београд 18 (Раља)” и ТС 35/10 kV „Рипањ”;
– изградња надземног вода 35 kV од ТС 110/35/10 kV „Београд 18 (Раља)” до огранка ТС 35/10 kV „Сопот” и 35 kV вода од ТС 35/10 kV „Сопот” до ТС 35/10 kV „Младеновац 4”;
– изградња надземног вода 35 kV од ТС 35/10 kV „Младеновац 6” дo ТС 35/10 kV „Сопот” и 35 kV вода од ТС 35/10 kV „Сопот”до ТС 35/10 kV „Дучина”.
За поуздано напајање потрошача/корисника потребно је изградити одговарајући број нових ТС 10/0,4 kV са електроенергетском мрежом 10 kV и 1 kV. У функцији будућег развоја и коришћења земљишта неопходна је реконструкција постојећих надземних водова 10 kV, а тамо где се укаже потреба планирати повећање инсталисаних снага постојећих ТС 10/0,4 kV и реконструкцију постојеће дистрибутивне мреже. Eлектроенергетску мрежу 10 kV и 1 kV градити дуж свих саобраћајних површина у складу са техничким прописима и стандардима из ове области. 
	
У даљем планирању простора потребно је обезбедити и нове просторе за високонапонску и средњенапонску мрежу са потребним мерама заштите околине. Утврђују се коридори за следеће нове електроенергетске водове: 
	
– надземни вод 400 kV – паралелно траси постојећег надземног вода 400 kV бр. 412;
– надземни вод 110 kV по траси постојећег надземног вода 110 kV бр. 141;
– прикључни вод 35 kV од ТС 110/35/10 kV „Београд 18 (Раља)” до огранка ТС 35/10 kV „Врчин” и до планиране ТС 35/10 kV „Рипањ 2”, паралелно траси постојећег надземног вода 35 kV који повезује ТС 110/35/10 kV „Београд 18 (Раља)” и ТС 35/10 kV „Рипањ”;
– надземни вод 35 kV од ТС 35/10 kV „Врчин” до постојећег вода 35 kV који повезује ТС 110/35/10 kV „Београд 18 (Раља)” и ТС 35/10 kV „Рипањ”, паралелно траси постојећег надземног вода 35 kV, који повезује ТС 110/35/10 kV „Београд 18 (Раља)” и ТС 35/10 kV „Врчин”;
– надземни вод 35 kV од ТС 110/35/10 kV „Београд 18 (Раља)” до огранка ТС 35/10 kV „Сопот”, паралелно траси постојећег надземног вода 35 kV који повезује ТС 110/35/10 kV „Београд 18 (Раља)” и ТС 35/10 kV „Сопот”;
– надземни вод 35 kV од ТС 35/10 kV „Сопот” до ТС 35/10 kV „Младеновац 4”;
– надземни вод 35 kV од ТС 35/10 kV „Сопот” до ТС 35/10 kV„Младеновац 6”; 
	
– надземни вод 35 kV од ТС 35/10 kV „Сопот”до ТС 35/10 kV „Дучина”.
6.4. Телекомуникациона мрежа и објекти
На основу услова компаније Телеком Србија а.д. и у зависности од динамике планиране изградње, на територији предметног просторног плана предвиђено је око 35 планираних приступних чворова међусобно повезаних оптичким кабловима. Од планираних приступних чворова формирати нова кабловска подручја и положити телекомуникационе каблове до планираних претплатника. Оптичке каблове и телекомуникационе коридоре планинарити у коридору постојећих и планираних саобраћајних површина.
Дистрибутивне телекомуникационе каблове који су постављени кроз телекомуникациону канализацију или су положени у земљу, а чији капацитет не задовољава потребе планираних корисника телекомуникационих услуга, заменити новим већег капацитета. 
	
У наредном периоду, за потребе мобилнe телефоније инсталирати комутационо – управљачке центре на локацијама које омогућавају оптимално повезивање са фиксном телекомуникационом мрежом. Базне радио станице распоредити на потребним локацијама у границама предметног подручја, ради обезбеђивања захтеване количине услуга и квалитетнијег сигнала унутар зграда у густо развијеној урбанистичкој инфраструктури. 
	
За међусобно повезивање комутационо-управљачких центара, контролера базних станица и базних радио станица, користити фиксну телекомуникациону мрежу или радио релејне станице. Радио релејне станице изградити на локацијама базних радио станица. Уређаји базних радио станица и радио релејних станица биће инсталисани у планираним објектима, постојећим објектима уз минималне адаптације, на крововима постојећих и планираних објеката (кровна контејнерска варијанта), или на земљи (контејнерска варијанта). 
	
Антене базних радио станица и радио релејних станица ће бити монтиране на типским носачима, који се фиксирају за постојеће грађевинске објекте или на посебним самостојећим антенским стубовима потребне висине.
Имплементацијом дигиталне телевизије, које спроводи Министарство културе и информисања, предвидети дислоцирање ТВ предајника са врхa Космаја (628 m) на коту Малован (628 m) и нову локацију за Торлак/Кумодраж (332 m), одакле ће се емитовати дигитални пакет за националне и регионалне ТВ емитере. За дотур и дистрибуцију модулационог радијског и ТВ сигнала, предвиђене су радио-релејне везе у опсегу 8 GHz у правцима: Авала – Вршац, Авала – Црни Врх (Јагодина), Авала – Торлак и Авала – Космај.
6.5. Систем даљинског грејања
Кроз усвојене урбанистичко-програмске елементе не постоје јаче развојне могућности за развој система даљинског грејања, сем на грејном подручју топлане ТО „Вождовац”. Планира се прикључење објеката колективног и индивидуалног становања дуж Улице војводе Степе у насељу Кумодраж и изградња новог магистралног топловода дуж Булевара ослобођења.
У осталим насељима предметног просторног плана осим дела градске општине Барајево – насеље Лисовић (где постоји резерва од Q=3,5 MW), нема економске оправданости за развојем централизованог система грејања, пре свега због малих густина становања и високих инвестиционих трошкова.
Рад на енергетској ефикасности представља смањење потрошње топлотне енергије у топлификационом систему ТО „Вождовац”, као и смањење губитака при дистрибуцији топлотне енергије и повећање ефикасности производње топлотне енергије.
6.6. Систем снабдевања природним гасом
На предметном простору, практично у свим правцима, налазе се насеља са већим бројем корисника које је потребно гасификовати.
Постојећи резервни капацитет у магистралној и градској мрежи као и у ГМРС „Авала” и ГМРС „Младеновац” пружају могућност прикључења знатног броја корисника природног гаса. Такође, значајан број корисника у општој потрошњи биће прикључен и на новопланирану ГМРС „Зуце” која се лоцира на постојећем магистралном гасоводу деоница МГ-07 Бели Поток (ГМРС „Авала”) – Велико Орашје, пречника Ø610 mm и притиска р=50 бар-а.
У складу са развојем саобраћајне инфраструктуре како у макро целинама (Авала, Губеревачка шума и Космај) тако и између њих (насеља Рипањ и Сопот), планирати наставак изградње дистрибутивне гасоводне мреже притиска р=1÷4 бар-а за широку потрошњу и мерно-регулационих станица са прикључним градским гасоводима.
Планира се и завршетак гасификације насеља Јајинци и увођење природног гаса на подручју свих негасификованих насеља која припадају предметном простору (насеља Амерић, Кораћица и Велика Иванча у градској општини Младеновац, насеља Раковица село, Кумодраж, Пиносава, Бели Поток и Зуце у градској општини Вождовац и др).
Планира се и почетак гасификације општине Рипањ, изградњом деонице градског гасовода од постојећег магистралног гасовода до планираних мерно- регулационих станица (у даљем тексту: МРС) „Рипањ 1” и „Рипањ 2”.
6.7. Коришћење обновљивих извора енергије 
Просторни развој ОИЕ мора да се заснива на:
– испитивању свих услова на којима је предвиђена изградња различитих система обновљиве енергије (плански, технички, метеоролошки, инфраструктурни услови, пројектни захтеви, технички прописи, законске одредбе, образовни кадар, економски потенцијали, макро целина, итд.);
– утврђивању потенцијала појединачних локација за производњу енергије из обновљивих извора.
За подручја у оквиру овог просторног плана значајно је поменути коришћење биомасе и биогаса као најзаступљеније обновљиве изворе енергије.
Биомаса: има примену за производњу електричне и топлотне енергије (у когенеративним постројењима мање снаге), биогаса и биодизела и као таква представља значајан енергетски потенцијал на предметном подручју. Уз огревно дрво које је доминантни обновљив извор енергије, енергетску вредност имају дрвни отпад шума, паркова и зелених површина, биљни остаци ратарске производње, остаци обраде у воћарству и виноградарству и др. Планираним пошумљавањем енергетски потенцијал отпадне дрвне масе и огревног дрвета би могао бити удвостручен до 2030. године. 
	
Производња и прерада чврсте биомасе (пелети, брикети, дрвна сечка, огревно дрво) може се дозволити на предметном простору, у оквиру организоване пољопривредне активности (ратарство, сточарство, шумарство, остаци уређења зелених површина Београда). Централна складишта потребно је да буду организована у близини производње, а мања доставна складишта могу бити и у оквиру ободних насеља на локацијама одређеним за то. 
	
Биогас: производња биогаса се може дозволити на територији обухваћеној преметним просторним планом у оквиру организоване пољопривредне активности (ратарство и сточарство). Производња, складиштење и транспорт гаса морају бити организовани према прописима за складиштење и превоз запаљивих гасова (које важе за течни нафтни гас и природни гас). Централна складишта је потребно лоцирати близу производних погона, а мањи дистрибутивни објекти могу бити и у урбаним зонама.
6.8. Енергетска ефикасност
Просторни развој енергетске ефикасности мора се заснивати на: 
– смањењу потрошње топлотне енергије у топлотним изворима и зградама и смањењу губитака при дистрибуцији топлотне енергије;
– увођењу принципа енергетске ефикасности у све нивое планирања, пројектовања, извођења и коришћења објеката и инфраструктуре;
– изградњи и прикључењу што већег броја потрошача на дистрибутивну гасну мрежу, како би се растеретио пре свега електроенергетски систем;
– коришћењу свих расположивих видова обновљивих извора енергије на предметном простору.
6.9. Комунална инфраструктура
Концепција развоја комуналне инфраструктуре заснива се на следећим активностима:
– повећање квалитета комуналних услуга на планском подручју;
– изградња санитарних регионалних депонија у Винчи и насељу Каленић; 
– санација постојећих сметлишта и несанитарних депонија;
– изградња рециклажних дворишта;
– успостављање система (инфраструктуре) за управљање посебним токовима отпада (опасним отпадом, отпадна уља, акумулатори, батерије, гуме, електронски отпад, медицински отпад, отпад животињског порекла, стара неупотребљива возила);
– даљи развој примарне селекције и рециклаже;
– конзервација и уређење постојећих гробља на територији обухваћеној планом, као и формирање нових гробља;
– децентрализација, односно повећање дисперзије пунктова и зона намењених давању комуналних услуга; и
– проширење разноврсности понуде увођењем нових комуналних услуга.
6.10. Управљање отпадом
Стратегијом управљања отпадом Републике Србије за период 2010–2019. године, предвиђено је оснивање регионалних центара за управљање отпадом, који обухватају регионалну депонију за комунални отпад, постројење за сепарацију рециклабилног отпада, трансфер станице, као и постројења за компостирање. Предметно подручје покривају два региона управљања отпадом – београдски, са центром у Винчи, коме ће гравитирати градске општине Вождовац, Младеновац и Сопот, и колубарски са центром у насељу Каленић, ка коме је усмерена градска општина Барајево. Учесталост прикупљања отпада, као и тип посуда (подземни/надземни контејнери, канте, контејнери за примарну селекцију и сл) потребно је дефинисати на основу количина отпада, типа насеља и посебних услова подручја. Посебну пажњу треба посветити организацији прикупљања отпада у зонама заштићених природних и културних добара и туристичким центрима).
У циљу развоја система примарне селекције и рециклаже отпада, неопходно је формирати велики број „зелених острва” са контејнерима за примарну селекцију (зелени за папир, плави за метални отпад, а наранџасти за ПЕТ амбалажу), као и рециклажна дворишта (у градским општинама Сопот и Вождовац). У оквиру овог дворишта могуће је, под посебним условима, предвидети сакупљање одређених врста опасног отпада из домаћинстава (отпадних уља, отпадних електричних и електронских апарата, отпадних батерија и др.). 
	
Локације рециклажних дворишта морају да задовоље минимум следеће услове: да буду на ободу насељених места/туристичких центара, да не угрожава животну средину и здравље људи (не сме да буде на мање од 500 m од стамбених кућа и вулнерабилних објеката, зона природних и културних добра) и предеоне карактеристике, да није у зони санитарне заштите водоизворишта, водном земљишту, или зони богатој термоминералним водама, да није на пољопривредном земљишту I–IV бонитетне класе и да није на правцу доминантних ветрова. 
	
За успостављање система управљања опасним отпадом планирана је изградња Националног центра (у централној Србији), док је на територији града Београда неопходно дефинисати локације центара за сакупљање опасног отпада из домаћинстава (отпадних уља, отпадних електричних и електронских апарата, отпадних батерија и др.). 
	
Задржава се систем управљања медицинским отпадом, успостављен распоређивањем дробилица и аутоклава за нискотемпературни третман дела медицинског отпада унутар клиничких центара и болница. 
	
6.11. Пијаце
У циљу рационалног коришћења простора зелених и сточних пијаца, потребно је проширити и комунално уредити постојеће локације пијаца које се задржавају. 
	
Такође, потребно је преиспитати могућности и потребе лоцирања мањих пијаца у туристичким зонама, на којима би се продавали производи локалних произвођача (храна, сувенири, производи традиционалног занатства и сл.).
6.12. Гробља
С обзиром на то да је велики број гробља на територији плана настао стихијски и да бригу о њима често не води ни локална месна заједница, неопходно је пре свега утврдити надлежност општинских јавних комуналних предузећа над свим гробљима на територији општина. Такође, ради рационалног коришћења постојећих капацитета и смањења броја и површина нових гробља, у сваком поједином случају треба сагледати могућности оптималног уређења и проширења постојећих локација. Уколико на постојећем гробљу није могуће проширење простора за сахрањивање (због природних карактеристика терена или близине изграђеног урбаног ткива) потребно је планирати нове локације за комплекс гробља.
7. Заштита животне средине, заштита од елементарних непогода и заштита простора од интереса за одбрану земље
7.1. Заштита животне средине
Циљеве, задатке и мере заштите животне средине могуће је ефикасно остварити интеграцијом политике заштите животне средине са политикама других сектора, унапређењем и доследним спровођењем законске регулативе, унапређењем система контроле квалитета животне средине, развојем ефикасног система финансирања заштите животне средине и доношењем стратешких планских докумената из области заштите животне средине.
7.2. Заштита ваздухa
Заштита ваздухa оствариће се предузимањем мера систематског праћења квалитета ваздухa, смањењем загађивања ваздухa загађујућим материјама испод прописаних граничних вредности емисије, предузимањем потребних мера за смањење емисије, као и праћењем утицаја загађеног ваздухa на здравље људи, природна добра и животну средину. 
	
Потребно је предузети следеће мере заштите ваздухa:
– ограничавање емисија загађујућих материја из локалних привредних постројења, саобраћаја, пољопривредних делатности, фарми и ложишта и котларница у стамбеним насељима;
– увођење система гасификације и топлификације;
– примена најбоље доступне технологије и решења усклађених са важећим прописима, за постојеће и нове привредне објекте (производња и прерада хране и пољопривредних производа, занатске делатности и услуге, комерцијалне делатности и сл.);
– очување и унапређење постојећих шумских комплекса и парковских површина око јавних објеката, стамбених и рекреативних зона; 
	
– коришћење алтернативних енергетских извора – сунчеве и енергије ветра, термалних вода, енергије биомасе и отпада.
7.3. Заштита и коришћење вода
Мере заштите вода обезбеђују спречавање или ограничавање уношења у воде опасних, отпадних и других штетних материја, праћење и испитивање квалитета површинских и подземних вода, као и квалитета отпадних вода и њихово пречишћавање. Као мере заштите вода морају се предузети следеће активности:
– заштита свих водотока и стајаћих вода у обухвату планског документа, са циљем побољшања квалитета вода и њихово довођење у класу чистих вода;
– приоритетна изградња канализационих система за прикупљање и одвођење отпадних вода, а нарочито у насељима изграђеним на теренима са високим нивоом подземних вода и у зонама заштите водоизворишта;
– упуштање отпадних вода из привредних објеката у природне реципијенте и земљиште није дозвољено без претходног третмана ППОВ. Квалитет пречишћених вода мора да задовољи прописану категорију квалитета реципијента;
– за мања насеља, сточне фарме или кланице треба предвидети системе са биолошким пречишћавањем отпадних вода;
– у циљу заштите подземних вода од загађења вршити контролу примене хемијских средстава у пољопривредној производњи;
– земљиште и водене површине у подручју заштите изворишта водоснабдевања, у складу са чл. 72, 73, 76. и 77. Закона о водама, морају бити заштићени од намерног или случајног загађивања и других утицаја који могу неповољно деловати на издашност изворишта и здравствену исправност воде. Правилником о начину одређивања и одржавања зона санитарне заштите изворишта водоснабдевања, ближе се прописује начин одређивања и одржавања зона санитарне заштите подручја на ком се налази извориште, које се по количини и квалитету може користити за јавно снабдевање водом за пиће; 
	
– квалитет вода акумулација намењене рекреацији и спорту мора бити у складу са Директивом којом је дефинисан квалитет воде намењене за купање 76/160/ЕЕЗ, као и осталим директивама које су проистекле из наведене директиве.
7.4. Заштита, коришћење и уређење земљишта
Заштита, коришћење и уређење земљишта оствариће се у оквиру изградње система интегралног управљања пољопривредним, грађевинским, шумским, водним и другим земљиштем као једним од основних природних ресурса. Заштита обухвата очување биодиверзитета, продуктивности, структуре и слојева тла, као и природних и прелазних облика и процеса. На површини или испод земљишта могу се обављати активности и одлагати само оне материје које не загађују нити оштећују земљиште. 
	
Заштита земљишта остварује се:
– забраном пренамене квалитетног пољопривредног земљишта, као и враћањем пољопривредној намени квалитетног земљишта које се користи за непољопривредне сврхе;
– подстицањем производње здраве/органске хране;
– подстицањем коришћења необрађених и напуштених квалитетних пољопривредних површина за органску или сличну пољопривредну производњу;
– санацијом и рекултивацијом деградираних површина;
– управљањем комуналним отпадом; организовањем сакупљања отпада по насељима; 
	
– санирањем површина деградираних и угрожених ерозијом и клизиштима; 
– рестриктивном контролом и применом вештачких ђубрива, пестицида и депоновања пољопривредног отпада: информисање и образовање пољопривредних произвођача о утицајима пољопривреде на животну средину; 
	
– подизањем заштитних – изолационих зелених појасева између пољопривредних површина и прометних саобраћајница.
7.5. Смањење буке и вибрација
Смањење буке и вибрација врши се:
– подизањем појасева заштитног зеленила и техничких баријера за заштиту од буке на најугроженијим локацијама дуж прометних саобраћајница;
– акустичним зонирањем и утврђивањем посебних режима коришћења појединих зона.
7.6. Заштита од нејонизујућег зрачења
Заштита од нејонизујућег зрачења вршиће се у складу са Законом о заштити од нејонизујућих зрачења („Службени гласник РС”, број 36/09) као и Правилником о изворима нејонизујућих зрачења од посебног интереса, врстама извора, начину и периоду њиховог испитивања („Службени гласник РС”, број 104/09) и Правилником о границама излагања нејонизујућим зрачењима („Службени гласник РС”, број 104/09).
Према Правилнику о изворима нејонизујућих зрачења од посебног интереса, врстама извора, начину и периоду њиховог испитивања, зоне повећане осетљивости јесу: подручја стамбених зона у којима се особе могу задржавати и 24 сата дневно. 
	
У зони коридора далековода не планирати намене попут становања, спорта, рекреације, јавних установа социјалне и здравствене заштите и сличних делатности које подразумевају дужи боравак људи.
7.7. Заштита од јонизујућих зрачења
Забрањена је уградња радиоактивних громобрана, као и јонизујућих детектора дима који имају извор јонизујућих зрачења у гасовитом стању или извор јонизујућих зрачења чији су продукти распада у гасовитом стању.
Забрањено је обављање делатности са изворима јонизујућих зрачења и нуклеарним материјалима у складу са Законом о заштити од јонизујућег зрачења и о нуклеарној сигурности („Службени гласник РС”, бр. 36/09 и 93/12).
7.8. Заштита од удеса
У области заштите од удеса примењују се следеће мере:
– смањење опасности од удеса при транспорту опасних материја дуж путничких и железничких коридора;
– смање ризика од удеса у оквиру било ког привредног погона у оквиру кога би се могле наћи опасне материје (хладњаче и слично); 
	
– припрема мера и поступака санације земљишта у случају удеса.
Критеријуми заштите животне средине од негативних утицаја привредних делатности
Према могућим негативним утицајима на животну средину, односно према могућем еколошком оптерећењу, утврђују се следеће категорије делатности, односно привредних предузећа.
Kатегорија А – мале фирме чије је еколошко оптерећење знатно испод граничних вредности могу бити лоциране унутар стамбеног насеља. Делатности ових фирми, као што су занатске услуге и оправке, технички сервиси, пекарске и посластичарске, израда и оправка предмета од дрвета, стакла, папира, коже, гуме и текстила, по правилу не смеју изазивати непријатности суседном становништву, не генеришу опасан отпад и немају ризик од хемијског удеса. 
	
Kатегорија Б – мале и средње фирме које могу имати мали и локални утицај на окружење; могуће присуство врло малих количина опасних материја, ризик од хемијског удеса – редак и мали са безначајним последицама по здравље становништва и животну средину, ниво буке 55–60 dB (А), на граници комплекса са суседним наменама. Ова категорија фирми (веће електро-механичарске радионице, израда производа од готових сировина пластичних маса, израда производа од дрвета, стакла, папира, коже, гуме и текстила, складишта грађевинског материјала и др.), може бити лоцирана на рубним деловима стамбеног насеља уз примену адекватне заштитне зоне, тако да делатност не угрожава здравље и безбедност становништва и не изазива непријатност суседству.
Kатегорија В – фирме које могу имати средњи утицај на окружење општинског нивоа, присутне мање количине опасних материја, ризик од хемијског удеса – средњи са малим последицама по непосредну околину, ниво буке 60–65 dB (А). Ове фирме (тржни центри и већа складишта – изнад 5.000 m2, прехрамбена индустрија, текстилна индустрија, итд.), морају бити лоциране на безбедном одстојању од стамбеног насеља тако да њихова функција на том растојању не угрожава здравље и безбедност становништва и не изазива непријатност суседству. 
	
На предметној територији не планирају се локације привредних делатности које могу имати већи негативан утицај на животну средину.
У циљу унaпрeђeњa свеукупног стaњa живoтнe срeдинe, пoстojeћи привредни и пољопривредни објекти (складишта вештачког ђубрива) oбjeкти и прoизвoдни пoгoни морају спровести све нeoпхoднe урбанистичке, техничко-технолошке, сaнaциoнe, организационе мере заштите у складу са захтевима Закона о заштити животне средине и другим релевантним законима и прописима који уређују дату област а у складу са законодавством Европске уније.
Постојеће фирме које не могу да задовоље потребне критеријуме са аспекта заштите животне средине, безбедности и здравља људи, морају се дислоцирати на одговарајуће безбедне локације.
Приликом формирања нових привредних објекта и зона, утврђују се урбанистичка правила и услови заштите животне средине за одређене еколошке категорије предузећа која се заснивају на минималним планским површинама круга предузећа и обавезним заштитним растојањима између потенцијалних извора опасности у кругу и стамбених насеља, као што је приказано у табели бр. 25. Минимални услови за лоцирање привредних делатности.
Табела. 25: Минимални услови за лоцирање привредних делатности




Категорија предузећа*

А

Б

В



Могућност емисије штетних материја у ваздух

Нема

– токсичне материје
– запаљиве материје
Класа 1

– токсичне материје
– запаљиве материје
Класа 2



Ризик од хемијског удеса

Нема

мали

Средњи



Бука –dB(A)

<50

<55

<60



Површина комплекса (ha)

-

<3

3-80



Заштитно одстојање (m)

<50

50-100

100-500



Потребна урбанистичка документација за заштиту животне средине**


-

ПУ

ПУ
ПО



*Када је присутно више ризика, категорија предузећа се одређује према највећем ризику
**ПУ=процена утицаја пројеката (објекта) на животну средину. 
				
ПО=процена опасности од хемијског удеса, СПУ=стратешка процена утицаја комплекса на животну средину




7.9. критеријуми заштите од утицаја пољопривреде
Утврђује се заштитно одстојање између стамбених објеката и ораница, односно плантажних воћњака који се третирају вештачким ђубривом и пестицидима од најмање 800 m. У заштитном појасу између границе пољопривредних парцела и обале водотока 10 m, није дозвољено коришћење пестицида и вештачких ђубрива.
Утврђују се минимална заштитна одстојања између границе комплекса већих сточних фарми и објеката у суседству, и то: од стамбених зграда 200 m, од магистралних путева 200 m, од речних токова 200 m и од изворишта водоснабдевања 800 m. Наведена одстојања могу бити и већа ако то покаже анализа утицаја на животну средину за фарме са преко 500 условних грла.
За избор локације сточних пијаца ради се процена утицаја на животну средину у оквиру које се процењују могући утицаји и мере заштите којима се утврђују:
– минимална растојања микролокације објекта од осетљивих функција као што су изворишта – каптаже, стамбена насеља, здравствене установе, школа и др;
– ветеринарско-санитарни услови, технички и други услови заштите животне средине; 
	
– услови режима саобраћаја у околини објекта и у самом објекту.
7.10. критеријуми заштите у зонама саобраћаја
Правила и заштитне зоне за планирања других намена земљишта уз појасеве саобраћајница дефинишу се у односу на еколошко оптерећење, а безбедност са аспекта саобраћаја регулисана је другим законским и подзаконским актима. Наведена правила и заштитне зоне утврђују се као услови планирања других намена земљишта уз појасеве веома оптерећених саобраћајница. За аутопутеве и магистралне саобраћајнице и обилазнице у рубним подручјима града утврђују се три зоне заштите рачунајући од ивице земљишног појаса на спољну страну:
1) зона – појас непосредне заштите од веома великог еколошког оптерећења ширине по 20 m са обе стране пута због емисија у ваздух, повећане буке и загађивања земљишта. У заштитном појасу дозвољено је формирати заштитно зеленило, а није дозвољена изградња стамбених, пословних и помоћних објеката;
2) зона – ужи појас заштите од великог еколошког оптерећења ширине по 50 m са обе стране пута, због повећане буке и загађивања земљишта. Није дозвољена изградња стамбених, пословних и помоћних објеката. Постојећи легално изграђени објекти морају бити заштићени одговарајућом акустичком заштитом. Дозвољена је изградња објеката у функцији пута (бензинске станице, сервиси, складишта и сл.); 
	
3) зона – појас малог еколошког оптерећења ширине по 300 m са обе стране пута, због повећане буке. Изградња стамбених, пословних и привредних објеката дозвољена под условом да се обезбеде мере заштите од буке.
Утврђује се заштитно одстојање између магистралних железничких пруга и становања од 25 m, уз обавезно спровођење мера акустичне заштите на угроженим објектима. Појас може бити и ужи ако се заштитним мерама у угроженим објектима ниво буке и вибрација доведе на нижи ниво од дозвољеног. Уколико се не предузимају мере заштите, појас заштите од железнице мора да буде 125 m од спољне ивице колосека.
У погледу мониторинга обавезно је успостављање, односно преиспитивање постојећег програма и успостављање нових мерних места ради добијања свеобухватне/тачне слике о квалитету вода, ваздухa, загађености земљишта и нивоа комуналне буке, као и успостављање информационог система и дефинисања начина достављања података, а у циљу вођења интегралног катастра загађивача. Поред наведених области потребно је побољшати мониторинг компоненти биодиверзитета, угрожених врста, екосистема и заштићених подручја, као и одрживог коришћења природних ресурса (лов, риболов, шумарство), у складу са Националним програмом заштите животне средине и Правилником о националној листи индикатора заштите животне средине („Службени гласник РС”, брoj 37/11). 
	
7.11. Просторна диференцијација животне средине
Полазећи од стања животне средине, као и дефинисаних стратешких опредељења, планирана је категоризација животне средине према степену загађености делова подручја, односно просторно-еколошких зона. Категоризација је урађена према методологији из ППРС, уз одређене модификације. 
	
(I) Подручјa загађене и деградиране животне средине – на овим локалитетима треба приоритетно спречити даљу деградацију простора и загађење водотока, извршити санацију последица загађења, извршити рекултивацију девастираног земљишта и ревитализацију и унапређење посебно шумских и водених екосистема. Постојећи индустријски објекти и постројења свој технолошки ниво треба да прилагоде еколошким захтевима на принципу најбољих доступних технологија. Даљи развој прилагодити капацитетима животне средине.
(II) Подручјa угрожене животне средине – су локалитети на којима повремено долази до прекорачења граничних вредности. Приоритетни задаци су спречавање даље деградације и угрожавања животне средине мерама које доприносе смањењу загађења на извору настанка, а потом санацијом последица, заштитом и ревитализацијом ресурса. Сви загађивачи морају обезбедити пречишћавање отпадних гасова и отпадних вода и прилагодити домаћој законској регулативи односно прописима и стандардима Европске уније. 
	
(III) Подручјa квалитетне животне средине – су територије и локалитети на којима су очувани природни ресурси и екосистеми, шуме, воде, биодиверзитет, водотоци друге класе, ловна и риболовна подручја, пољопривредно земљиште на којима није била заступљена интензивна пољопривреда и третман хемијским средствима. 
	
За ова подручја је значајно да се очувају, заштите и унапреде природни ресурси и квалитет животне средине и омогући одрживи развој – развој органске пољопривреде на површинама које се анализом земљишта покажу као одговарајуће, економски исплативих и еколошки прихватљивих и здравствено безбедних пољопривредних производа, развој прерађивачких капацитета пољопривредних производа, успостављању еколошки оптималних односа између пољопривредних, шумских и других површина, заштитом и унапређењем шумских ресурса, на одрживим принципима се може развијати ловство као грана привреде и туризма, развој зона за одмор и рекреацију. 
	
У овим подручјима не планирају се делатности које на било који начин могу погоршати и угрозити постојеће стање животне средине и природних ресурса.
(IV) Подручјa веома квалитетне животне средине – ненасељена подручја без извора загађења, то су подручја очуваних и заштићених природних добара, подручја заштићена међународним конвенцијама (Рамсарска и друге конвенције; ИБА подручја и сл.), као и подручја која због својих карактеристика заслужују заштиту и очување. 
	
Обезбедити заштиту и даље унапређење квалитета и вредности природних добара као и животне средине уопште, санкционисати бесправну градњу и узурпацију простора или експлоатацију ресурса, којом би се овакво стање угрозило или погоршало.
Просторна диференцијација се дефинише у два временска хоризонта, и то у првој етапи спровођења и у временском хоризонту плана, укључујући и период дугорочне визије.
Табела 26: Предвиђена категоризација подручја према степену загађености 
	




Категорија подручја

Стање животне средине



до 2018. године

после 2018. године



II
државни путеви првог и другог реда , железничке пруге, грађевинско подручје Генералног плана Београда 2021


– повремена појава вредности емисије загађујућих материја у ваздуху изнад граничних вредности; 
				
– побољшање квалитета површинских вода, проширење канализационе мреже и изградња одговарајућих постројења за пречишћавање отпадних вода; 
				
– спорадично и повремено прекорачење нивоа буке и вибрација изнад прописаних вредности.


– вредности емисије загађујућих материја у ваздуху испод прописаних граничних вредности;
– пречишћавање свих отпадних вода у ППОВ, уз коришћење материја из отпадних вода у комерцијалне сврхе;
– заштитно зеленило подигнуто око саобраћајница и степен шумовитости повећан до оптималног нивоа.




III
сеоска и викенд насеља, путеви локалног значаја, 
подручја око непокретних културних добара

– вредности емисије загађујућих материја у ваздуху испод прописаних граничних вредности;
– побољшан квалитет површинских и подземних вода;
– заштита и побољшање стања шумског покривача, кроз смањени обим сече и пажљиво неговање постојећих шумских састојина; 
				
– очувано квалитетно пољопривредно земљиште;
– организовано сакупљање отпада по насељима;
– ревитализација пољопривредне производње на принципима одрживости;
– ниво буке и вибрација испод прописаних вредности;
– интезивно комунално опремање насеља;
– започињање гасификације подручја и изградња елемената гасне мреже.


– пречишћавање свих отпадних вода у ППОВ; 
– повећане површине под шумама до оптималног нивоа;
– искоришћен еколошки потенцијал подручја са свим условима за производњу еколошки „здраве хране” и повећање површина за органску производњу хране;
– развој саобраћаја у функцији туристичких и рекреативних кретања с посебним акцентом на бициклистички и пешачки саобраћај;
– смањење количине отпада, афирмација и подстицање рециклаже и поновног искоришћења отпада;
– коришћење обновљивих извора енергије и примена принципа енергетске ефикасности ради очувања природних ресурса и заштите животне средине.




IV
природна добра, шумска и ловна подручја

– природна и културна добра валоризована и укључена у туристичку понуду уз смањивање негативних утицаја у заштићеним подручјима;
– укључивање локалних заједница у економске активности засноване на очуваним природним карактеристикама и вредностима подручја.


– активирање и уређење заштићених природних добара у научне, туристичке и рекреативне сврхе;
– повећање површина под заштићеним природним добрима и ефикасна заштита и унапређење природних и културних добара; 
				
– формирање националних стаза;
– усклађивање људских активности, економских и друштвених развојних планова, програма, основа и пројеката са одрживим коришћењем обновљивих и необновљивих природних ресурса и дугорочним очувањем природних екосистема и природне равнотеже.




7.12. Заштита од елементарних непогода
Савремен концепт заштите и управљања полази од чињенице да је на свим нивоима и у свим фазама планирања потребно дефинисати прихватљив ниво ризика од природних непогода, па затим системом превентивних, организационих и других мера и инструмената интервенисати у циљу спречавања њиховог настанка, односно смањивања последица непогода на прихватљив ниво.
Подручје Просторног плана нема јединствену јасно дефинисану политику заштите од природних непогода, већ се овај проблем решавао или кроз секторске студије за поједине врсте непогода или као саставни део разних планских докумената. Због тога, неопходно је у наредном периоду донети стратегију интегралне заштите од природних непогода, која би уз одговарајуће планске и друге потребне мере и инструменте, морала бити подржана адекватном законском, просторно-планском, урбанистичком и техничком регулативом, нарочито у вези са политиком коришћења земљишта, изградње објеката и техничке инфраструктуре.
Заштита од природних непогода заснива се на:
– успостављању и јачању система за управљање сеизмичким ризиком;
– доношењу стратегије за смањење ризика од земљотреса;
– припреми и организовању превентивних мера одбране на основу реалног система мониторинга на најугроженијим локацијама;
– доношењу стратегије за смањење ризика од клизишта и других појава нестабилности; 
	
– успостављању и строгом поштовању стандарда, критеријума и норматива за градњу и одржавање свих објеката у циљу заштите од појаве клизишта;
– предузимању адекватних мера санације и мелиорације код нестабилних терена;
– имплементацији савременог система, у циљу обезбеђења оптималне координације и синхронизације свих активности на спречавању поплава или ублажавању њихових последица;
– успостављању система телекомуникација који омогућава максимално брзу реакцију свих служби у случају опасности од поплава;
– реконструкцији осетљивих делова насипа и обалоутврда на водотоцима;
– изради интегралног информационог система о природним непогодама.
7.13. Заштита од земљотреса
Заштиту од земљотреса представљаће примена принципа асеизмичког пројектовања објеката односно примена сигурносних стандарда и техничких прописа о градњи на сеизмичким подручјима. Тако се обезбеђује одговарајући степен заштите људи, минимална оштећења грађевинских конструкција и континуитет у раду објеката од виталног значаја у периоду након земљотреса. 
	
Чиниоци који имају значајан утицај на смањење повредивости територије у случају земљотреса су изграђеност земљишта, густина насељености, системи изградње, спратност објеката, мрежа неизграђених површина и др. Због тога, приликом планирања и изградње сви ови чиниоци треба да буду у оптималним (дозвољеним) границама како би се непосредно утицало на смањење негативних последица које земљотреси проузрокују. 
	
7.14. Заштита од природних непогода са аспекта сеизмике
Заштита од природних непогода са аспекта сеизмике заснива се на:
– успостављању и јачању система за управљање сеизмичким ризиком;
– доношењу стратегије за смањење ризика од земљотреса; 
– изради интегралног информационог система о природним непогодама, који би између осталог био везан и за макро и микросеизмичку активност.
7.15. Клизишта и нестабилни терени
Подручје у обухвату Просторног плана је због специфичне геолошке грађе терена, морфолошких, хидрогеолошких и других природних карактеристика, као и под утицајем стихијске урбанизације простора, отворен је хазард клизања (егзогени). 
	
Клизишта су један од највећих ограничавајућих фактора за коришћење простора. У зависности да ли су активна, умирена или санирана, представљају велики проблем када је у питању планирање урбаних садржаја. На подручју Просторног плана уочавају се одређене зоне у којима су присутна клизишта и нестабилне падине. 
	
Заштита од природних непогода са аспекта клизишта, одрона и нестабилних падина заснива се на:
– припреми и организовању превентивних мера одбране и увођењу мониторинга на најугроженијим локацијама на којима постоје изграђени објекти;
– доношење стратегије за смањење ризика од клизишта и одрона; и
– израда интегралног информационог система о природним непогодама, који би између осталог био и везан за клизишта и нестабилне падине.
7.16. Заштита од пожара
За уређење подручја Просторног плана за потребе заштите од пожара, а у циљу заштите шумског фонда (21% територије Просторног плана), материјалних добара и људских живота, примењиваће се законом утврђене мере и критеријуми противпожарне заштите уз примену следећих планских решења:
– обезбеђивање саобраћајне приступачности свих делова шума – изградњом и одржавањем мреже јавних, службених и шумских путева, који поред саобраћајне имају улогу противпожарних баријера које деле шуме по секторима и на мање целине;
– обезбеђивање техничке воде, црпљењем из потока и изворишта, а која се не користи за водоснабдевање;
– планско постављање противпожарних баријера (пруга и прогала) при сечи и пошумљавању;
– организовање службе осматрања и јављања, која обухвата и противпожарну заштиту. Непосредна заштита од пожара спроводи се уз садејство са противпожарним службама у насељима и центрима – седиштима јединица локалне самоуправе, у складу са Законом о заштити од пожара („Службени гласник РС”, број 111/09); 
	
– сви туристички центри, насеља и пунктови, као и остали објекти морају да задовоље услове противпожарне заштите у складу са Законом о заштити од пожара.
Остале могуће техничке катастрофе које за последицу имају појаву пожара, као и заштиту од експлозија, тровања, контаминације и др, спречити применом законске регулативе за сваку од тих области.
7.17. Заштита простора од интереса за одбрану земље
Уређење подручја Просторног плана за потребе одбране и заштите од ратних разарања, заснива се на примени следећих планских решења:
– око перспективног комплекса посебне намене планира се зона просторне заштите, која представља простор са посебним режимом коришћења, уређења и изградње;
– будућа намена неперспективних комплекса „посебне” намене, одредиће се плановима нижег реда које је потребно доставити Министарству одбране, на усаглашавање са потребама одбране земље, а реализацији планских решења може се приступити тек након претходне сагласности Министарства одбране и регулисања својинских односа, у складу са одредбама Закона о јавној својини („Службени гласник РС”, бр. 72/11, 88/13 и 105/14), а у поступку пред Републичком дирекцијом за имовину Републике Србије; 
	
– при изградњи објеката у општинским центрима и другим насељеним местима, која према процени угрожености могу бити циљ напада, инвеститор је дужан да у складу са просторним и урбанистичким планом, обезбеди изградњу склоништа или других заштитних објеката, прилагођавање постојећих и нових комуналних објеката, као и све друге објекте погодне за заштиту и склањање, сходно Закону о ванредним ситуацијама („Службени гласник РС”, бр. 111/09, 92/11 и 93/12).
8. Намена простора и биланс површина посебне намене
Поштујући принципе одрживог развоја, очувања и рационалног коришћења простора, заштите животне средине, успостављања режима заштите природе и очувања културно-историјских вредности, дефинисана је намена простора.
Границом Просторног плана обухваћено је подручје укупне површине од 45.180 ha. Део територије је обухваћен Генералним урбанистичким планом Београда 2021. („Службени лист града Београда”, бр. 27/03, 8/05, 25/05, 24/06, 34/07, 63/09 и 70/14, у даљем тексту: ГУП).
На територији Просторног плана (без подручја у границама ГУП-а) површине од 39.430 ha, издвојенe су следеће основне намене:
– Шумско земљиште површине око 8.308 ha (21%);
– Водно земљиште површине око 742 ha (2%);
– Пољопривредно земљиште површине око 20.272 ha (52%);
– Грађевинско земљиште површине око 10.108 ha (25%).
Укупна површина Предела изузетних одлика „Авала” износи 489,13 ha, од тога:
– у режиму I степена заштите је 8,06 ha (1.6%);
– у режиму II степена заштите је 121,78 ha (24.9%);
– у режиму III степена заштите је 359,29 ha (73.5%).
Укупна површина Предела изузетних одлика „Космај” износи 3.514,50 ha, од тога:
– у режиму II степена заштите је 677 ha (19.3%).
У подручју обухваћеном границом Просторног плана издвојене су Макро-целина Авала, Макро-целина Губеревачке шуме и Макро-целина Космај.
У оквиру Макро-целине Авала су целине: 
– целина Спомен парк Јајинци;
– целина Авала;
– целина Бела Река.
У оквиру Макро-целине Губеревачке шуме:
– целина Трешња;
– целина Рипањски тунел;
– целина Губеревачке шуме.
У оквиру Макро-целине Космај:
– целина шума на Космају.
Посебно је издвојена целина Кораћица – Селтерс бања.
IV. ПРАВИЛА УПОТРЕБЕ ЗЕМЉИШТА, ПРАВИЛА УРЕЂЕЊА И ПРАВИЛА ГРАЂЕЊА
1. Правила уређења и грађења (са зонама заштите)
1.1. Зоне заштите природе и природних вредности
Очување природе подразумева низ мера и активности које се спроводе ради заштите или обнављања природних станишта и популација дивљих врста, у циљу очувања њиховог повољног стања, природних екосистема и предеоне разноврсности.
На подручју заштићеног природног добра ПИО „Авала”, тач. 5–9. Решења о стављању под заштиту природног добра „Авала”, утврђене су опште мере заштите и коришћења заштићеног подручја, а у складу са установљеним режимом заштите (границе установљених режима заштите приказане су на Рефералној карти 3 – Заштита животне средине, природних и културних вредности).
На подручју предела изузетних одлика „Авала” установљен је тростепени режим заштите и то:
– режим заштите I степена – на делу заштићеног подручја који обухвата резерват „Ладне воде”, укупне површине 8,06 ha (1,6% ПИО), који се налази у оквиру шумског одељења 26, на делу одсека „а” (део кат. парц. 1964/16 КО Бели Поток); 
	
– режим заштите II степена – којим су обухваћене шумске заједнице и геонаслеђе на три локације (остаци старих рударских радова), укупне површине 121,78 ha (24,9% ПИО), од којих је највећа на југоисточним падинама Авале и обухвата шумске заједнице у оквиру шумских одељења 15 и 16 – у целини 29 – одсек „ц”, 26 – део одсека „а”, одсеци „б”, „ц”, „д” и „е” (на делу кат. парц. 1964/16, 2269/1, 2269/2, 2301/2 и к.п. 2265/3, 2270, 2271 КО Бели Поток, делу кат. парц. 27/2, 27/3 и кат. парц. 39/1, 39/2, 39/3, 39/4, 39/5, 40/1, 40/2, 40/3, 40/4, 40/5, 41/1, 41/2, 41/3, 41/4, 41/5, 41/6, 42/1, 42/2, 43, 44/1, 44/2, 53, 54/1, 54/2, 54/3, 54/4, 55/1, 55/2, 55/3, 9674 КО Рипањ; 
	
– режим заштите III степена – на осталом делу простора у границама заштићеног природног добра, укупне површине од 359,20 ha (73,5% ПИО). 
	
Површина под ПИО Авала највише је заступљена у КО Бели Поток (93% ПИО), а знатно мање у катастарским општинама Рипањ (3,7% ПИО), Зуце (2,3% ПИО) и Пиносава (1% ПИО). 
	
На заштићеном природном добру са установљеним режимом заштите I, II и III степена, утврђене су опште мере заштите и коришћења којима се забрањује:
– крчење шума;
– брање, кидање и уништавање биљака, посебно заштићених и ретких врста флоре и неконтролисано сакупљање лековитог биља;
– лов;
– узнемиравање птица, нарочито у периоду размножавања и подизања младих, као и уништавање њихових гнезда;
– извођење радова који могу пореметити стабилност терена;
– регулисање водотокова и уређење њихових обала, осим у функцији заштите од ерозије;
– изградња индустријских и привредних објеката;
– каптирање извора за потребе пуњења и паковања ради продаје;
– упуштање непречишћених отпадних вода у водотокове, јаруге и земљиште;
– одлагање отпада и формирање сметлишта; као и 
– експлоатација минералних сировина.
У оквиру установљеног режима заштите I, II и III степена, дозвољавају се опште мере заштите и коришћења које се односе на: 
	
– обележавање планинарских и рекреативних стаза;
– постављање информативних табли и путоказа;
– примену одговарајућих биолошких мера против фитопатолошких и ентомолошких обољења шума;
– извођење геолошких истражних радова којима се не ремети морфологија терена и не утиче на укупно стање флоре и фауне;
– научно-истраживачки рад у оквиру посебних програма и пројеката одобрених од надлежних државних органа или научних институција;
– континуирано праћење (мониторинг) биљних и животињских врста и специфичних биљних заједница;
– хватање птица у сврху прстеновања; као и 
– обезбеђивање мера противпожарне заштите.
За радове и мере које се предузимају у заштићеном природном добру обавезно се прибављају услови завода за заштиту природе.
На заштићеном природном добру са утврђеним режимом заштите I степена, утврђује се као посебна мера забране коришћења природних богатстава и простора и извођења свих видова активности које нису посебно одређене као дозвољене.
У оквиру режима заштите I степена, дозвољено је временски и просторно ограничено коришћење заштићеног природног добра у оквиру посебно одобрених програма и пројеката укључујући образоване програме и пројекте, као и предузимање нужних интервенција, у случају опасности по заштићено природно добро.
На заштићеном природном добру са утврђеним режимом заштите II степена, утврђују се посебне мере заштите и коришћења којима се забрањује:
– уношење алохтоних врста дрвећа; уништавање кореновог система биљака приликом извођења радова;
– сеча заједница или групација аутохтоних врста;
– постављање табли и других обавештења на стаблима;
– преоравање и пошумљавање површина под ливадама и на чистинама;
– затрпавање свртњева и шљачишта (троскишта);
– коришћење материјала из троскишта и јаловишта за насипање саобраћајница и стаза при њиховој санацији и реконструкцији; 
	
– изградња објеката.
У оквиру режима заштите II степена, дозвољавају се посебне мере заштите и коришћења и то:
– газдовање шумским заједницама са алохтоним врстама до краја опходње;
– превођење шума пањача у семенске; 
– смањење површина под багремом;
– извођење узгојно-санитарне сече у циљу унапређивања здравственог стања заједница и обезбеђење услова за цео екосистем;
– попуњавање проређених заједница по посебним програмима и пројектима;
– уређење прилаза локацијама Звечара, Крива ћуприја и Стари Селдау, уклањање растиња на великом броју свртњева и сређивање напуштених рударских копова ради безбедног кретања посетилаца;
– уклањање шибља дуж постојећих стаза које окружују ову зону ради омогућавања несметаног пролаза;
– постављање вештачких гнезда на високо дрвеће за привлачење дупљашица и постављање хранилица пред зиму на стаблима; и
– постављање мобилијара са опремом за пасиван и активан одмор одраслих.
За радове и мере које се предузимају у заштићеном природном добру обавезно се прибављају услови завода за заштиту природе.
На заштићеном природном добру са утврђеним режимом заштите III степена, утврђују се посебне мере заштите и коришћења којима се забрањује: уношење алохтоних врста дрвећа, осим на парковским површинама и хортикултурно уређеним површинама; проширење пољопривредних површина смањивањем шумског земљишта; извођење радова којима се изазивају оштећења постојећих објеката; изградња објеката осим адаптације и санације постојећих и реконструкције торња са пратећим објектом; проширење паркинг простора уз изграђене објекте и саобраћајнице смањивањем шумског земљишта; извођење радова којима се мења хидролошки режим станишта; и ложење ватре ван места одређених за ту намену.
У оквиру режима заштите III степена, дозвољавају се посебне мере заштите и коришћења, и то:
– газдовање шумским заједницама са алохтоним врстама до краја опходње;
– вештачко пошумљавање садницама лишћара старости од три до пет година и садницама четинара у парковском делу заштићеног природног добра, уношење декоративних и жбунастих врста као елемената уређења споменика културе;
– замена алохтоних врста дрвећа аутохтоним врстама;
– превођење шума пањача и ниских шума у високе;
– извођење узгојно-санитарне сече ради унапређивања здравственог стања заједница, радови на искорењивању инвазионих врста, крчење подраста непожељних врста и сузбијање изданака и избојака све до склапања заједнице;
– попуњавање проређених заједница по посебним програмима и пројектима;
– подсађивање, где год је то могуће, жбунастим врстама са ситнијим плодовима као и дивљим воћкама;
– повећање травнатих површина на подручју одељења 21. – одсек „ц” и „д”, уз уклањање жбунасте вегетације;
– санација и адаптација постојећег расадника, односно проширење расадничког материјала додавањем аутохтоних дрвенастих, жбунастих, лековитих врста са Авале и декоративних врста;
– остављање мањег броја старих и шупљих стабала ради очувања склоништа за слепе мишеве, пухове, веверице и друге ситне глодаре;
– постављање мањих осматрачница и надстрешница на местима која ће се одредити посебним програмима;
– одржавање простора око водотока;
– обележавање места старих рудишта;
– извођење радова на обезбеђењу старих напуштених површинских копова, позајмишта и поткопа у циљу безбедности посетилаца;
– изградња мањих монтажних објеката од природних материјала за потребе едукације;
– реконструкција и санација постојећих и изградња нових објеката инфраструктуре и прикључивање свих корисника;
– реконструкција и изградња пратећих објеката у зони туризма, у функцији подизања квалитета услуга и унапређења активности;
– ограничена изградња спортско-рекреативних терена без великих земљаних радова и радова на нивелацији терена или сече шуме ради одржавања културних и спортских манифестација мањег обима;
– санација и уређење постојећих колских и пешачких стаза;
– уређење рекреационог простора око планинарског дома „Чарапићев Брест”;
– постављање мобилијара са опремом за пасиван и активан одмор одраслих и опремом за дечја игралишта.
За радове и мере које се предузимају у заштићеном природном добру обавезно се прибављају услови организације за заштиту природе.
За све ретке биљне и животињске врсте и њихова станишта, без обзира у ком делу заштићеног природног добра се налазе, важи режим I степена заштите.
У зони која обухвата пољопривредне површине, дозвољава се: коришћење легуминоза ради обогаћивања земљишта азотом; плодоред ради повећања продуктивности земљишта и спречавања појаве и развоја штеточина; производња алеопатских усева ради спречавања развоја коровских врста у почетним стадијумима развоја; употреба стајског ђубрива и компоста; и коришћење лагане мехaнизације.
Заштићено природно добро поверено је на управљање, односно управљање Јавном предузећу „Србијашуме”, – Шумско газдинство „Београд” – Шумска управа „Авала”.
Као дугорочни план управљања овим заштићеним природним добром управљач доноси програм заштите и развоја заштићеног природног добра (план управљања), у складу са претходно прибављеним условима завода за заштиту природе.
План управљања садржи нарочито: приоритетне задатке на очувању и одржавању заштићеног природног добра; пословно-финансијски план, са дефинисаним трошковима управљања, односно трошковима спровођења циљева и задатака, као и проценом очекиваних прихода, извора и начина обезбеђења средстава; динамику и субјекте реализације планираних задатака; као и друге задатке од значаја за заштиту и развој заштићеног природног добра (картирање биотопа, праћење промена у оквиру заједница, праћење стања одређених врста, стања животне средине и др.).
Унутрашњи ред, организација и рад чуварске службе у заштићеном природном добру уређују се актом који доноси управљач уз претходну сагласност организационе јединице градске управе надлежне за заштиту животне средине.
На подручју предела изузетних одлика Космај установљавају се два режима заштите, и то:
– Режим заштите II степена на делу заштићеног подручја, укупне површине 677 ha (19,3% ПИО) који обухвата простор Газдинске јединице „Космај” (659,30 ha), из које је изузет одсек „к” одељења 12, а укључено припадајуће „туђе” земљиште у границама те ГЈ (одсек 1. одељења 3, одсек 12. и 13. одељења 4, одсек 11. и 12. одељења 7. и одсек 6. одељења 14), као и простор у окружењу манастира Павловац (17,70 ha);
– режим заштите III степена на осталом простору у границама заштићеног подручја, укупне површине 2.837,50 ha (80,7% ПИО).
Површина под ПИО Космај највише је заступљена у градској општини Сопот (54,5% ПИО), а затим у градској општини Младеновац (45,5% ПИО).
На подручју заштићеног природног добра ПИО „Космај”, тач. 5–9. Решење о стављању под заштиту природног добра „Космај” утврђене су опште мере заштите и коришћења заштићеног подручја.
Тако, на заштићеном природном добру са установљеним режимом заштите II и III степена, утврђују се опште мере заштите и коришћења којима се забрањује: изградња индустријских објеката; изградња пољопривредних и других привредних објеката и објеката комуналне, саобраћајне и енергетске инфраструктуре чије грађење и реконструкција или рад може негативно утицати на квалитет ваздухa, вода, земљишта, живог света, шума, лепоте предела, културних добара или друге значајне утицаје на животну средину; изградња и реконструкција стамбених, економских и помоћних објеката пољопривредних домаћинстава и викенд објеката изван грађевинских рејона за које нису донети планови и други акти којима се уређује грађење изван постојећих грађевинских парцела; експлоатација минералних сировина; разградња и други видови оштећивања и уништавања објеката који по својим архитектонско-грађевинским одликама, времену настанка и намени представљају споменике народног градитељства; прекомерно, нестручно и непрописно коришћење и сеча шуме; уништавање, брање или сакупљање биљака и животиња које су заштићене као природне реткости; преоравање земљишта, крчење шума и обављање других радњи на местима и на начин који могу изазвати процесе јаке и ексцесивне водне ерозије и неповољне промене изгледа предела; одлагање и бацање комуналног отпада и отпада из пољопривредних домаћинстава изван места одређеног за ту намену, одлагање отпадних возила, отпадног грађевинског материјала, амбалаже, индустријског и другог отпада, као и нерегулисано складиштење стајског ђубрета; руковање хемикалијама, нафтним дериватима и другим опасним и отровним материјама и производима, на начин који може проузроковати удес или загађивање земљишта и вода; нерегулисано испуштање отпадних вода из домаћинстава, туристичко-угоститељских, угоститељских, услужних и других објеката; и запуштање и закоровљавање обрадивог пољопривредног земљишта, путева, водотока, површина намењених за рекреацију или народне светковине и друге скупове, земљишта у путном и водном појасу, околини културних добара, историјских споменика и јавних чесама.
На подручју заштићеног природног добра са утврђеним режимом заштите II степена, утврђују се посебне мере заштите и коришћења којима се забрањује: изградња објеката, изузев реконструкције, адаптације и санације постојећих објеката, путева, електричних, телефонских и водоводских инсталација, непокретних културних добара, спомен-обележја, јавних чесама и других објеката на постојећим грађевинским парцелама; експлоатација минералних сировина, укључујући и привремена позајмишта, коришћење камена и другог материјала геолошке подлоге; каптирање извора ради водоснабдевања; лов, изузев санитарног одстрела и планских активности на гајењу, заштити и контроли бројности дивљачи; чиста сеча и крчење шуме, одлагање и депоновање посечене дрвне масе у шуми и крај путева, сеча највећих, репрезентативних и најстаријих стабала дрвећа и примерака ретких и значајних врста дрвећа и жбуња, усамљених примерака или група шумског дрвећа на ливадама, њивама, поред путева и у двориштима; садња, засејавање и насељавање нових врста биљака и животиња страних за природни, изворни живи свет Шумадије и Космаја, изузев на малим површинама и у строго контролисаним условима у циљу хортикултурног уређења рекреативних површина; улазак моторних возила у шуму и кретање шумским путевима, изузев у оквиру шумарских радова и посебно утврђених службених потреба; ложење ватре, камповање, паркирање возила, изузев на местима одређеним за ту намену; и брање и сакупљање гљива, шумских плодова, биљака и животиња без одобрења надлежног органа које се издаје у складу са посебним прописом.
На подручју заштићеног природног добра дозвољавају се мере заштите и коришћења, и то:
– нега и унапређење амбијенталне разноврсности и естетских вредности предела и квалитета чинилаца животне средине;
– планска изградња нових објеката, утврђивање грађевинских рејона и правила грађења;
– изградња, инфраструктурно опремање и уређивање простора за потребе рекреације и туризма, образовног и научног рада и планинарских активности;
– праћење стања, очување и увећање разноврсности аутохтоног живог света, посебно ретких и значајних биљних и животињских врста, њихових популација и станишта;
– примена мера управљања шумама којима се осигурава умерено повећање површина под шумским екосистемима и побољшање њихове структуре, виталности и здравственог стања, посебно у погледу заступљености виших узгојних типова и већих дебљинских разреда, количине и квалитета дрвне масе, разноврсности и аутохтоности флористичко-дендролошког састава;
– одржавање јавних, сеоских и шумских путева;
– побољшање фонда ловне дивљачи, постављање наменских објеката и опреме за потребе прихране, чувања и надзора ловне дивљачи;
– уређење, одржавање и реконструкција заштићених и других културно историјских објеката, јавних чесама, јавних и других објеката и њихове околине;
– очување и обнављање објеката народног градитељства (кућа, вајата, бунара, амбара/кошева, сеника, качара, воденица и др.) и уређивање њихове околине, као и сакупљање, конзервација и чување предмета, алата и опреме традиционалног сеоског живота;
– сакупљање, очување и планско гајење старих сорти воћа, винове лозе и других биљних култура и аутохтоних раса домаћих животиња;
– уређивање и одржавање дворишта и окућница пољопривредних домаћинстава и викендица;
– одржавање живица на границама парцела (међама) и очување усамљених примерака или група шумског дрвећа на ливадама, њивама, поред путева и у двориштима.
За радове и мере које се предузимају у заштићеном природном добру, обавезно је прибављање услова завода за заштиту природе.
Поред решењем утврђених мера, на заштићено природно добро примењују се и друге мере и режими заштите утврђени законом и другим прописом донетим на основу закона.
Заштићено природно добро поверава се на управљање Јавном предузећу „Србијашуме”, односно Шумском газдинству „Београд”.
Као дугорочни план управљања овим заштићеним природним добром управљач доноси програм заштите и развоја заштићеног природног добра (план управљања), у складу са претходно прибављеним условима организације за заштиту природе.
Авала и Космај представљају еколошки значајна подручја еколошке мреже Републике Србије, утврђена Уредбом о еколошкој мрежи. 
	
Eколошком мрежом управља се на начин који обезбеђује очување повољног стања осетљивих, ретких, угрожених и типова станишта од посебног значаја за очување, и популација строго заштићених и заштићених дивљих врста, од националног и међународног значаја, као и одржање и унапређење функционалне и просторне повезаности њених делова.
Под управљањем еколошком мрежом подразумева се управљање појединачним еколошки значајним подручјима и еколошким коридорима, ради одржавања и унапређивања функционалне целовитости еколошке мреже.
Заштита еколошке мреже обезбеђује се спровођењем прописаних мера заштите ради очувања биолошке и предеоне разноврсности, одрживог коришћења и обнављања природних ресурса и добара и унапређења заштићених подручја, типова станишта и станишта дивљих врста у складу са законом којим се уређује заштита природе, и другим прописима, као и актима о проглашењу заштићених подручја и међународним уговорима.
Уредбом о еколошкој мрежи прописане су мере заштите еколошке мреже, и то:
– забрањено је уништавање и нарушавање станишта као и уништавање и узнемиравање дивљих врста;
– забрањена је промена намена површина под природном и полуприродном вегетацијом (ливаде, пашњаци, тршћаци итд.);
– забрањена је промена морфолошких и хидролошких особина подручја од којих зависи функционалност коридора;
– планирањем намене површина, као и активним мерама заштите очувати и унапредити природне и полуприродне елементе коридора у складу са предеоним и вегетацијским карактеристикама подручја;
– стимулисати традиционалне видове коришћења простора који доприносе очувању и унапређивању биодиверзитета;
– предузети мере којима се обезбеђују спречавање, односно смањење, контрола и санација свих облика загађивања; 
	
– унапредити еколошке коридоре унутар грађевинских подручја успостављањем континуитета зелених површина чија структура и намена подржава функције коридора;
– на местима укрштања еколошких коридора са елементима инфраструктурних система који формирају баријере за миграцију врста, обезбедити техничко-технолошка решења за неометано кретање дивљих врста;
– изван зоне становања насеља забрањена је изградња објеката чија намена није директно везана за воду на растојању мањем од 50 m од обале стајаћих вода, односно линије средњег водостаја водотока.
1.2. Заштита споменика културе
За предметно планско подручје у зависности од постојећих непокретних културних добара, важе опште мере заштите у складу са врстом и нивоом заштите, према Закону о културним добрима.
За заштиту споменика културе обавезно је:
– очување аутeнтичног, изворног изгледа, хоризонталне и вертикалне регулације као и декоративних елемената архитектуре и ентеријера; 
	
– очување конструктивно-статичких елемената, оригиналних материјала, габарита, облика и нагиба крова; и
– забрањена је градња објеката трајног или привременог карактера који својом наменом, габаритом, волуменом и обликом могу угрозити споменик културе, његову заштићену околину или нарушити аутентичност амбијента.
За заштиту знаменитих места обавезно је:
– очување споменичких вредности простора меморијалног карактера, простора на којима су се одиграли значајни историјски догађаји (спомен обележја, јавни споменици, спомен плоче, места страдања) и примерено хортикултурално уређење и одржавање заштићене парцеле културног добра, његове заштићене околине и непосредне близине.
За заштиту археолошких налазишта: 
– обавезан је археолошки надзор приликом извођења грађевинских интервенција, односно земљаних радова у границама заштићених археолошких локалитета и у случају открића археолошког културног слоја забрана извођења било каквих радова који би га девастирали; као и
– уколико се приликом извођења земљаних радова у оквиру границе предметног планског подручја наиђе на археолошке налазе и остатке, све радове треба обуставити и о томе обавестити Завод за заштиту споменика културе града Београда, како би се предузеле неопходне мере за њихову заштиту. План и програм археолошких ископавања сачиниће сарадници Завода за заштиту споменика културе града Београда у сарадњи са инвеститором градње, који је по члану 110. Закона о културним добрима дужан да обезбеди потребна финансијска средства за обављање археолошких ископавања.
Заштита добара која уживају претходну заштиту подразумева:
– истраживање, прикупљање архивске грађе и њихово валоризовање и
– исте мере заштите као и за културна добра у зависности од врсте, а у складу са одредбама Закона о културним добрима.
Током спровођења Просторног плана, обавезно је уколико се он директно или на други начин спроводи, прибављање услова и мера заштите културних добара и добара која уживају претходну заштиту, путем непосредне сарадње са надлежним заводом заштите споменика културе, у складу са важећом регулативом.
Са аспекта заштите природе, у оквиру заштићених предела Авале и Космаја, предност се даје заштити непокретних културних добара13 у циљу њихове презентације у случају да вегетација услед урастања ремети њихово очување.
––––––––––
13 „Културна добра са природним чине недељиву целину потврђених предеоних вредности” (План управљања предела изузетних одлика „Космај”, за период 2011 – 2020. године, Јавно предузеће „Србијашуме”, „Шумско газдинство” Београд, Београд, 2010. године)
 
1.3. Зоне санитарне заштите
Заштита изворишта подразумева предузимање свих неопходних мера у циљу очувања квалитета подземних вода од случајних или намерних загађивача или штетних дејстава која могу привремено или трајно утицати на здравствену исправност воде. Заштита изворишта и резерви подземне воде обезбеђује се формирањем зона и појасева санитарне заштите, дефинисањем услова и мера заштите, мониторингом и контролом корисника простора. 
	
Земљиште и водене површине у подручју заштите изворишта водоснабдевања, у складу са чл. 72, 73, 76. и 77. Закона о водама, морају бити заштићени од намерног или случајног загађивања и других утицаја који могу неповољно деловати на издашност изворишта и здравствену исправност воде.
Правилником о начину одређивања и одржавања зона санитарне заштите изворишта водоснабдевања, ближе се прописује начин одређивања и одржавања зона санитарне заштите подручја на ком се налази извориште које се по количини и квалитету може користити за јавно снабдевање водом за пиће.
За део предметне територије донето је Решење о одређивању зона и појасева санитарне заштите за изворишта која се користе за снабдевање водом за пиће на подручју града Београда „шира зона заштите – сектор надзора и Решење о утврђивању зона и појасева санитарне заштите за изворишта која се користе за снабдевање водом за пиће градске општине Сопот.
Одржавање зоне III – шира зона санитарне заштите:
У зони III не могу се градити или употребљавати објекти и постројења, користити земљиште или вршити друге делатности, ако то угрожава здравствену исправност воде на изворишту, и то:
– трајно подземно и надземно складиштење опасних материја и материја које се не смеју директно или индиректно уносити у воде;
– производња, превоз и манипулисање опасним материјама и материјама које се не смеју директно или индиректно уносити у воде;
– комерцијално складиштење нафте и нафтних деривата;
– испуштање отпадне воде и воде која је служила за расхлађивање индустријских постројења;
– изградња саобраћајница без канала за одвод атмосферских вода;
– експлоатација нафте, гаса, радиоактивних материја, угља и минералних сировина;
– неконтролисано депоновање комуналног отпада, хaварисаних возила, старих гума и других материја и материјала из којих се могу ослободити загађујуће материје испирањем или цурењем;
– неконтролисано крчење шума;
– изградња и коришћење ваздушне луке;
– површински и подповршински радови, минирање тла, продор у слој који застире подземну воду и одстрањивање слоја који застире водоносни слој, осим ако ти радови нису у функцији водоснабдевања; и
– одржавање ауто и мото трка.
Одржавање зоне II – ужа зона санитарне заштите: 
У зони II не могу се градити или употребљавати објекти и постројења, користити земљиште или вршити друге делатности, ако то угрожава здравствену исправност воде на изворишту, и то:
– изградња или употреба објеката и постројења, коришћење земљишта или вршење друге делатности као у широј зони санитарне заштите;
– стамбена изградња;
– употреба хемијског ђубрива, течног и чврстог стајњака;
– употреба пестицида, хербицида и инсектицида;
– узгајање, кретање и испаша стоке;
– камповање, вашари и друга окупљања људи;
– изградња и коришћење спортских објеката;
– изградња и коришћење угоститељских и других објеката за смештај гостију;
– продубљивање корита и вађење шљунка и песка; и
– формирање нових гробља и проширење капацитета постојећих.
Одржавање зоне I – зона санитарне заштите:
У зони I не могу се градити или употребљавати објекти и постројења, користити земљиште или вршити друге делатности, ако то угрожава здравствену исправност воде на изворишту, и то:
– изградња или употреба објеката и постројења, коришћење земљишта или вршење друге делатности као у ужој зони санитарне заштите;
– постављање уређаја, складиштење опреме и обављање делатности који нису у функцији водоснабдевања;
– кретање возила која су у функцији водоснабдевања ван за то припремљених саобраћајница, прилаз возилима на моторни погон која нису у функцији водоснабдевања, коришћење пловила на моторни погон, одржавање спортова на води и купање људи и животиња;
– напајање стоке; и
– узгајање рибе ради комерцијалног изловљавања.
1.4. Правила уређења и изградње мрежа и објеката инфраструктуре
Општим правилима грађења инфраструктурних мрежа и објеката који су саставни део предметног просторног плана, дефинишу се пре свега технички услови за изградњу инфраструктуре који су универзални и произашли из свих важећих закона, техничких норматива, правилника и прописа.
Посебна правила грађења нису прописана овим просторним планом, већ ће се израдом одговарајућих планова детаљне регулације, уз обављену сарадњу са свим комуналним инфраструктурним предузећима израдити решења ових мрежа и објеката који нису једнообразни, већ се прилагођавају осталим условљеностима планиране изградње (супраструктура, саобраћај и др.).
1.4.1. Саобраћај и саобраћајне површине
Путна мрежа
Просторним планом је предвиђено унапређивање постојеће примарне саобраћајне мреже и планирање нове, а с таквим циљем треба интегрисати у дугорочно планско решење досадашње планове и пројекте развоја путне и уличне мреже. 
	
Саобраћајнице се по правилу постављају унутар јавног земљишта или у осталом грађевинском земљишту уз претходно решавање имовинских односа. Профили и регулација одређују се у складу са програмима јавног предузећа надлежног за уређење грађевинског земљишта.
Регулациони простор свих саобраћајница мора служити искључиво основној намени – неометаном одвијању јавног, комуналног, снабдевачког, индивидуалног и пешачког саобраћаја као и смештају комуналних и саобраћајних инсталација и зеленила.
У заштитном појасу поред јавног пута ван насеља забрањена је изградња грађевинских или других објеката, као и постављање постројења, уређаја и инсталација, осим изградње саобраћајних површина пратећих садржаја јавног пута, као и постројења, уређаја и инсталација који служе потребама јавног пута и саобраћаја на јавном путу.
У заштитном појасу јавног пута је дозвољена градња, односно постављање, водовода, канализације, топловода, као и телекомуникационе и електро водове, постројења и сл. Заштитни појас, са сваке стране јавног пута, мерено од спољне ивице земљишног путног појаса има следеће ширине:
– државни путеви I реда (осим аутопутева) 20 m;
– државни путеви II реда 10 m;
– општински путеви 5 m.
Ограде, дрвеће и засаде поред јавних путева подизати тако да не ометају прегледност јавног пута и не угрожавају безбедност одвијања саобраћаја.
Рекламне табле, рекламни панои, уређаји за сликовно или звучно обавештавање или оглашавање могу се постављати поред државног пута на минималној удаљености од 7,0 m, поред општинског пута на минималној удаљености од 5,0 m, мерено са спољне стране од ивице коловоза. 
	
Сачувати коридоре за реконструкцију, односно двострано проширење коловоза државних путева на пројектовану ширину мин. 7,7 m (без издигнутих ивичњака), односно 7,0 m (са издигнутим ивичњацима) и коловоза државног пута II реда (постојеће и планирана траса) на пројектовану ширину мин. 7,1 m (без издигнутих ивичњака), односно 6,5 m (са издигнутим ивичњацима). За општинске путеве сачувати минимално 5,9 m.
Државни пут који пролази кроз насеље, а који је истовремено и улица у насељу, може се на захтев надлежног органа општине, разрадом кроз одговарајућу урбанистичку и техничку документацију, уредити као улица са елементима који одговарају потребама насеља као и са путним објектима на том путу који одговарају потребама тог насеља. Најмања ширина тротоара и пешачких стаза је 1,50 m. 
	
Приликом реконструкције државног пута, јавно предузеће надлежно за одржавање пута, дужно је да смањи број раскрсница или прикључака општинских или некатегорисаних путева на државни пут, на најмањи могући број, а у циљу повећања капацитета и повећања нивоа безбедности саобраћаја на државном путу.
Промену правца државног пута, који пролази кроз насеље, одређује скупштина општине, односно скупштина града, по претходно прибављеној сагласности министарства надлежног за послове саобраћаја.
Промена правца државног пута у насељу може да се врши ако нови правац државног пута испуњава, по својим техничким карактеристикама, услове који се захтевају за ту категорију пута. 
	
Забрањено је укрштање државног пута I реда са железничком пругом у истом нивоу.
На раскрсници јавног пута са другим путем и укрштања јавног пута са железничком пругом у истом нивоу, морају се обезбедити зоне потребне прегледности у складу са прописима.
У зонама потребне прегледности забрањено је подизати засаде, ограде и дрвеће, остављати предмете и материјале, постављати постројења и уређаје и градити објекте, односно вршити друге радње које ометају прегледност јавног пута.
Прикључак прилазног пута на јавни пут може се градити уз сагласност управљача јавног пута. 
	
Раскрсница или укрштај општинског, односно некатегорисаног пута, као и улице, са државним путем, односно прикључак на државни пут може се градити уз сагласност јавног предузећа, која садржи посебне услове изградње; потребну саобраћајну сигнализацију и опрему.
Земљани пут који се укршта или прикључује на јавни пут мора се изградити са тврдом подлогом или са истим коловозним застором као и јавни пут са којим се укршта, односно на који се прикључује, у ширини од најмање пет метара и у дужини од најмање 40 m за државни пут I реда, 20 m за државни пут II реда и 10 m за општински пут, рачунајући од ивице коловоза јавног пута.
Саобраћајне прикључке на државни пут II реда, планирати као улив–излив на довољно великом растојању тако да не ометају саобраћај на путу.
За измену саобраћајних површина пратећих садржаја јавног пута потребно је прибавити сагласност управљача јавног пута.
Путни објекти јавног пута морају се изградити тако да ширина коловоза на путном објекту не сме да буде мања од ширине коловоза јавног пута. 
	
Саобраћајна површина аутобуског стајалишта на јавном путу, осим улице, мора се изградити ван коловоза јавног пута.
Инсталације планирати на удаљености минимално 3,0 m од крајње тачке попречног профила – ножице насипа трупа пута, или спољне ивице путног канала за одводњавање (изузетно ивице коловоза реконструисаног пута уколико се тиме не ремети режим одводњавања коловоза, искључиво унутар централне зоне насеља).
Услови за укрштање предметних инсталација са предметним путем:
– да се укрштање са путем предвиди искључиво мехaничким подбушивањем испод трупа пута, управно на предметни пут у прописаној заштитној цеви;
– заштитна цев мора бити постављена на целој дужини између крајњих тачака попречног профила пута, увећана за по 3,0 m са сваке стране пута;
– минимална дубина предметних инсталација и заштитних цеви од најниже горње коте коловоза до горње коте заштитне цеви износи 1,35–1,50 m у зависности од конфигурације терена;
– минимална дубина предметних инсталација и заштитних цеви испод путног канала за одводњавање (постојећег или планираног) од коте дна канала до горње коте заштитне цеви износи 1,00–1,20 m; и
– укрштаје планираних инсталација удаљити од укрштаја постојећих инсталација на мин. 10,00 m.
На предлог општине, односно града или превозника који обавља линијски превоз путника, на државном путу може се изградити аутобуско стајалиште уз сагласност јавног предузећа.
Правила за јавни превоз путника:
– нагиб рампе на прилазу стајалишном платоу за пешаке и инвалидска колица износи 5%, изузетно може износити 8,33% (за кратка растојања);
– пројектовати радијусе скретања возила од минимално 12,0 m;
– максимални подужни нагиб коловоза за кретање возила јавног превоза од 6%;
– на градским саобраћајницама неопходно је пројектовати стајалишне платое на траси дужине 18,0 m и ширине стајалишног фронта (тротоара) минимум 3,0 m и висине стајалишног платоа од 16 cm;
– минимална ширина саобраћајне траке за кретање возила јавног превоза од минимум 3,5 m; 
	
– ширина стајалишног фронта (тротоар) мора бити минимум 3,0 m.
Изградња железничке инфраструктуре врши се у складу са законом којим се уређује планирање и изградња објеката.
Укрштање железничке инфраструктуре са јавним путевима ван простора за који су донети урбанистички планови у начелу се изводи са њиховим свођењем на најнеопходнији број, усмеравањем два или више јавних путева на заједничко место укрштања.
Размак између укрштања железничке инфраструктуре и јавног пута не може да буде мањи од 2.000 m.
Укрштање железничке инфраструктуре са некатегорисаним путевима изводи се усмеравањем тих путева на најближи јавни пут, који се укршта са том железничком пругом. Ако то није могуће, треба међусобно повезати некатегорисане путеве и извести њихово укрштање са железничком инфраструктуром на заједничком месту.
У зони укрштања интензивних пешачких токова са железничком инфраструктуром, у циљу безбедног и неометаног одвијања пешачког саобраћаја планирати денивелисане пешачке прелазе преко железничких пруга, а у складу са важећом техничком регулативом.
Изградња, реконструкција и модернизација железничке инфраструктуре врши се у складу са законом, стандaрдима и техничким нормативима чије одобрење издаје министарство надлежно за послове саобраћаја.
Реконструкција постојећих индустријских колосека обављаће се према стању горњег строја на прузи, односно редовном циклусу замене и обнове материјала горњег строја. При реконструкцији поштовати стандарде, техничке прописе, материјале. Резервни делови морају да поседују меродавне атесте.
У заштитном пружном појасу, ширине 200 m не могу се градити зграде, постављати постројења и уређаји и градити пословни, помоћни и слични објекти на удаљености мањој од 25,0 m рачунајући од осе крајњих колосека, осим објеката у функцији железничког саобраћаја. На удаљености мањој од 25 m забрањена је било каква градња објеката која се не односи на одвијање железничког саобраћаја, осим у изузетним случајевима уз одобрење надлежних органа. Изузетно, дозвољено је постављање каблова, електричних водова ниског напона за осветљење, телеграфских и телефонских ваздушних линија и водова, трамвајски и тролејбуски контактни водови, постројења водовода, канализације и сличних цевовода, а на основу издате сагласности „Железнице Србије” а.д. 
	
Објекти као што су рудници, циглане, кречане, каменоломи, индустријске зграде, постројења и слични објекти не могу се градити у заштитном пружном појасу ближе од 50 m рачунајући од осе крајњег колосека.
На растојању мањем од 25 m могуће је планирати уређење простора изградњом саобраћајница, паркинг простора, али на растојању већем од 8 m, као и зелених површина при чему треба водити рачуна да високо растиње мора бити на растојању већем од 10 m, у односу на осу колосека железничке пруге.
Размак између железничке пруге и пута мора бити толики да се између њих могу поставити сви уређаји и постројења потребни за обављање саобраћаја на прузи и путу, с тим да износи најмање 8 m, рачунајући од осовине најближег колосека до најближе тачке горњег строја пута. Размак између железничке пруге и пута који нема својство аутопута може бити и мањи од 8 m, под условом да им се слободни профили не додирују и да се између њих могу поставити сигнално-сигурносни уређаји, телекомуникациони уређаји, стабилна постројења електровуче и други уређаји неопходни за безбедно одвијање саобраћаја, с тим да пруга буде изведена најмање 1 m изнад нивелете пута. Ако постојећи пут не испуњава ове услове, на путу се морају поставити сигурносне ограде.
Минимална висина доње ивице конструкције грађевинских објеката изнад ГИШ-а, у складу са Правилником о техничким и другим условима за пројектовање и грађење железничких пруга и постројења, уређаја и објеката на магистралним пругама („Службени гласник РС”, број 56/11), зависи од ширине објекта изнад колосека, пројектне брзине и техничких решења контактне мреже (KM) и износи:
– у нормалним распонима контактне мреже на отвореној прузи 5,80–6,30 m;
– у зонама затезања, секционисања и у станицама у зависности од размака стубова контактне мреже и системске висине до 7,30 m.
Пружни појас је простор између железничких колосека, као и поред крајњих колосека, на одстојању најмање 8 m, а ако железничка пруга пролази кроз насељено место, на одстојању од најмање 6 m, рачунајући од осе крајњих колосека, као и ваздушни простор изнад пруге у висини од 12 m, односно 14 m од далековода напона преко 22 kV, рачунајући од горње ивице шине.
1.4.2. Водопривредна и хидро-техничка инфраструктура
Водоснабдевање
У циљу заштите постојећих нових изворишта успоставити одмах зоне непосредне заштите, које подразумевају ограђивање изворишта у циљу спречавања приступа бунарима и пумпним станицама, (Правилник о начину одређивања и одржавања зона санитарне заштите изворишта водоснабдевање). Урадити елаборат о зонама санитарне заштите изворишта, према одредбама члана 26. наведеног правилника, и у складу са налазима такве анализе успоставити и јасно обележити ужу зону заштите свих изворишта барајевског подсистема. 
	
Минимални пречници дистрибутивне водоводне мреже градског система су Ø150 mm. Минимална дубина укопавања цевовода водоводне мреже је 1,00 m, вертикално укрштање водоводне мреже са осталом инфраструктуром је 0,50 m. Трасе планираних цевовода морају бити у јавној површини, у регулацији саобраћајнице. Дуж магистралног цевовода којим се спајају сада изоловани водоводни системи успоставити непосредну зону заштите коридора, по 2,50 m од осовине. Хидрантску мрежу за гашење пожара у индустријској зони реализовати у складу са Правилником о техничким нормативима за хидрантску мрежу за гашење пожара („Службени лист СФРЈ”, број 30/91). 
	
Одвођење и третман отпадних вода
Канализацију реализовати по сепарационом систему, раздвајајући колекторе за отпадне воде од колектора за атмосферске воде. Забрањује се увођење вода из олука зграда и одводњаваних површина у колекторе за отпадне воде, као и отпадних вода у колекторе кишне канализације. У канализацију за отпадне воде смеју се уводити само оне воде које задовољавају услове прописане Правилником о опасним материјама у водама („Службени гласник СРС”, број 31/82) и Одлуци о градској канализацији („Службени лист града Београда”, бр. 5/75, 1/81, 25/I/88, 13/90, 15/91, 23/92, 9/93, 25/93, 25/93, 31/93, 4/94, 2/95, 6/99 и 11/05). 
	
При реализацији и ревитализацији придржавати се следећих критеријума: 
– минимални пречници колектора 250 mm; 
– опсези укопавања због корисника система: мин. 1,80 m, а макс. 5,00 m;
– минимална димензија цевовода за фекалне воде је 250 mm, а за кишне воде је 300 mm; и
– дубина укопавања цевовода канализације је 2,00–6,00 m. 
Tабела бр. 27: Заштитна зона и правила изградње




Мрежа / објекат

Заштитна зона / појас

Правила / могућност изградње



Извориште подземних вода

На основу хидролошких карактеристика слива и могућег хaзарда услед активности на сливу, дефинисати заштитну зону изворишта. 
				

Изградња објеката и инфраструктуре условљена је режимом заштите изворишта. Примењује се Закон о водама и Правилник о начину одређивања и одржавања зона санитарне заштите изворишта водоснабдевања.




Извориште површинских вода

На основу хидролошких карактеристика слива и могућег хaзарда услед активности на сливу дефинисати заштитну зону изворишта. 
				



Цевовод сирове воде

Минимум 5 m, обострано од ивице цеви.

Забрањена је изградња стамбених, угоститељских и производних објеката, а евентуална укрштања са осталом инфраструктуром обавити по важећим прописима и нормативима, уз обострану заштиту и под углом од 90°.




Магистрални водовод

Појас заштите око главних цевовода износи са сваке стране по 2,5 m. Ширина појаса заштите цевовода ван насеља са сваке стране цевовода одређује се у односу на пречник цевовода:
– Ø80 mm – Ø200 mm = 1,5 m;
– Ø300 mm = 2,3 m;
– Ø300 mm – Ø500 mm = 3,0 m;
– Ø500 mm – Ø1000 mm и преко = 5,0 m.



Постројење за пречишћавање воде, резервоари, црпне станице, коморе за прекид притиска


Површина парцеле на којој је објекат обезбеђује се ограђивањем најмање 10 m од објекта.


Забрањује се изградња стамбених, угоститељских и производних објеката и инфраструктуре у комплексу. Примењује се Закон о водама и Правилник о начину одређивања и одржавања зона санитарне заштите изворишта водоснабдевања.




Постројење за пречишћавање отпадних вода (ППОВ)

Површина парцеле на којој су објекти технолошког процеса.


Забрањује се изградња стамбених, угоститељских и производних објеката, а евентуална изградња инфраструктуре у близини условљена је режимом заштите и функционисања постројења (Закон о водама) и Одлука о одвођењу и пречишћавању атмосферских и отпадних вода на територији града Београда („Службени лист града Београда”, бр. 6/10 и 29/14).




Уређај за пречишћавање отпадних вода – БИОДИСК – Биорол 


Обезбедити парцелу поред реципијента.

Забрањена је изградња стамбених, угоститељских и производних објеката, а евентуална изградња инфраструктуре у близини условљена је режимом коришћења објекта. 
				



Постројење за пречишћавање отпадних вода привредних зона (ППОВ)


Лоцирано у оквиру привредних зона. Заштитна зона је површина парцеле на којој је објекат.


Забрањена је изградња стамбених, угоститељских и производних објеката, а евентуална изградња инфраструктуре у близини условљена је режимом заштите и коришћења ППОВ. Примењује се Закон о водама.




Општинска и градска канализација

Са сваке стране габаритно око цевовода и колектора најмање 1,5 m.


Забрањена је изградња стамбених, угоститељских и производних објеката, а евентуална укрштања са осталом инфраструктуром обавити по важећим прописима и нормативима, уз обострану заштиту и под углом од 90°.




Ретензија

На основу претпостављених максималних вода дефинисати максималну површину ретензије и то прогласити водним земљиштем.


Објекти се не могу лоцирати и налазити у водном земљишту. Могу се извршити интервенције на терену у функцији формирања ретензије. Примењује се Закон о водама. За добијање сагласности за градњу објеката у близини ретензије уважити стандарде, услове и сагласности ЈВП „Србијаводе”, односно „Београдводе”.




Дренажни канал

Минимум 5 m, обострано од ивице канала.

Забранити изградњу стамбених, угоститељских и производних објеката, а евентуална изградња инфраструктуре у близини условљена је режимом заштите и функционисања дренажног канала. Изградњу објеката и постројења у склопу и непосредној близини канала обавити по важећим прописима и нормативима. Примењује се Закон о водама. За добијање сагласности за градњу објеката у близини дренажних канала потребно је испоштовати стандарде, услове и сагласности ЈВП „Србијаводе”, односно „Београдводе”.




Одбрамбени насип

Минимум 5 m, обострано од хоризонталне пројекције, односно ножице насипа.


Забранити изградњу стамбених, угоститељских и производних објеката, а евентуална изградња инфраструктуре у близини условљена је режимом заштите и функционисања одбрамбеног насипа. Изградњу објеката и постројења у склопу и непосредној близини насипа обавити по важећим прописима и нормативима. Примењује се Закон о водама. За добијање сагласности за градњу објеката у близини насипа потребно је испоштовати стандарде, услове и сагласности ЈВП „Србијаводе”, односно „Београдводе”.




Водно земљиште

Дефинисана површина представља заштићену зону.

За евентуалне активности на овим површинама обавезна је сагласност и надзор ЈВП „Србијаводе”, односно „Београдводе”.




Земљиште које се не брани од поплава (плављени терени


Дефинисана површина представља натуралну заштићену зону.


Забрањена је изградња стамбених, угоститељских и производних објеката, а евентуална изградња мреже инфраструктуре на плављеном терену и у близини условљена је режимом заштите и коришћења. Примењује се Закон о водама. Обавезна је сагласност и надзор ЈВП „Србијаводе”, односно „Београдводе”.




1.4.3. Eлектроенергетска мрежа и објекти
Објекти и мрежа напонског нивоа 400 и 220 kV
Табела 28: Објекти и мрежа напонског нивоа 400 и 220 kV




Мрежа/ објекат

Заштитна зона/појас

Правила / могућност изградње



Надземни вод 400 kV

Мин. 40 m, од осе надземног вода.

Забрањује се изградња објеката за сталан боравак људи, а евентуална изградња испод и у близини надземног вода условљена је Правилником о техничким нормативима за изградњу надземних електроенергетских водова називног напона од 1 kV до 400 kV („Службени лист СФРЈ”, број 65/88 и „Службени лист СРЈ”, број 18/92) и Законом о заштити од нејонизујућих зрачења („Службени гласник РС”, број 36/09) са одговарајућим правилницима обавезна је израда елабората, у коме се даје тачан однос предметног надземног вода и објекта који ће се градити, уз задовољење поменутих техничких прописа. За добијање сагласности за градњу објеката испод и у близини далековода чији су власници „Електромрежа Србије” и „Електродистрибуција Београд”, потребна је сагласност поменутих власника.




Надземни вод 220 kV

Мин. 35 m, од осе надземног вода.

Забрањује се изградња објеката за сталан боравак људи, а евентуална изградња испод и у близини надземног вода условљена је Правилником о техничким нормативима за изградњу надземних електроенергетских водова називног напона од 1 kV до 400 kV и Законом о заштити од нејонизујућих зрачења са одговарајућим правилницима. Oбавезна је израда елабората, у коме се даје тачан однос предметног надземног вода и објекта који ће се градити, уз задовољење поменутих техничких прописа. За добијање сагласности за градњу објеката испод и у близини далековода чији су власници „Електромрежа Србије” и „Електродистрибуција Београд”, потребна је сагласност поменутих власника.




Објекти и мрежа напонског нивоа 110 kV
Табела 29: Заштитне зоне и појасеви




Мрежа/ објекат

Заштитна зона/појас

Правила / могућност изградње



Надземни вод 110 kV

Мин. 30 m, од осе надземног вода.

Забрањује се изградња објеката за сталан боравак људи, а евентуална изградња испод и у близини надземног вода условљена је Правилником о техничким нормативима за изградњу надземних електроенергетских водова називног напона од 1 kV до 400 kV и Законом о заштити од нејонизујућих зрачења са одговарајућим правилницима. Обавезна је израда елабората, у коме се даје тачан однос предметног далековода и објекта који ће се градити, уз задовољење поменутих техничких прописа. За добијање сагласности за градњу објеката испод и у близини надземног вода чији су власници „Електромрежа Србије” и „Електродистрибуција Београд”, потребна је сагласност поменутих власника.




ТС 110/Х kV као отворено постројење минималних димензија комплекса cca 70x60 m;


Заштитна зона се обезбеђује минималним удаљењем грађевинских линија од границе комплекса на 5,0 m 
				

Забрањује се изградња објеката за сталан боравак људи, а евентуална изградња у близини Разводног постројења (ТС) условљена је Правилником о техничким нормативима за изградњу надземних електроенергетских водова називног напона од 1 kV до 400 kV („Службени лист СФРЈ”, број 65/88 и „Службени лист СРЈ”, број 18/92) и Законом о заштити од нејонизујућих зрачења („Службени гласник РС“ број 36/09) са одговарајућим правилницима. Обавезна је израда елабората, у коме се даје тачан однос предметног далековода и објекта који ће се градити, уз задовољење поменутих техничких прописа. За добијање сагласности за градњу објеката у близини ТС чији је власник „Електромрежа Србије”, односно „Електродистрибуција Београд” потребна је сагласност поменутих власника.




ТС 110/X kV као затворено постројење Грађевински објекат оријентационих димензија 35х40 m и технолошке висине од око 15-18 m


–

Предвидети (SF6) постројење са припадајућим пословним простором за сопствене потребе.




Објекти и мрежа 110 kV
– Планиране трафостанице градити као отворена или затворена постројења (SF6) са 110 kV постројењем и трансформаторима 110/Х kV смештеним на отвореном простору или у згради тј. у затвореном простору. 
	
– Осталу опрему и 35(10) kV постројење сместити у затвореном простору. 
	
– За планирану трафостаницу предвидети простор димензија cca 70x60 m (oтворено постројење) и cca 40x35 m (затворено постројење).
– Објекте планираних трафостаница обликовати тако да са суседним чини складну урбанистичку целину. 
	
– Приступ планираним трафостаницама остварити преко постојећих и планираних саобраћајница. За колски приступ планирати приступни пут ширине 5 m и најмањим полупречником кривине 20 m, осовинским притиском од 100 kN оптерећења.
– Трафостанице ће бити даљински управљане из диспечерског центра Електродистрибуције Београд.
– Подземне 110 kV водове полагати у коридору планираних и постојећих саобраћајница, у рову потребне ширине и дубине 1,4 m у слободним површинама до 1,8 m у коловозу.
– Приликом полагања напојних водова 110 kV, паралелног вођења или укрштања са осталом комуналном инфраструктуром, придржавати се прописаних међусобних растојања.
– Надземне водове 110 kV извести на челично-решеткастим или цевастим стубовима у складу са техничким прописима из ове области.
– Одређивање осталих сигурних удаљености и висина од објеката, као и укрштање електроенергетских водова међусобно као и са другим инсталацијама вршити у складу са Правилником о техничким нормативима за изградњу надземних електроенергетских водова називног напона од 1 kV до 400 kV. Заштиту од атмосферског пражњења извести громобранским инсталацијама према класи нивоа заштите објеката у складу са Правилником о техничким нормативима за заштиту објеката од атмосферског пражњења („Службени лист СРЈ”, број 11/96).
Објекти и мрежа напонског нивоа 35, 10 и 1 kV
Табела 30: Заштитне зоне и појасеви




Мрежа/ објекат

Заштитна зона/појас

Правила / могућност изградње



Надземни вод 35 kV

Мин. 15 m, обострано од хоризонталне пројекције надземног вода.


Изградња испод и у близини надземног вода условљена је техничким прописима за изградњу надземних електроенергетских водова називног напона од 1 kV до 400 kV. За добијање сагласности за градњу објеката испод и у близини надземног вода чији је власник „Електродистрибуција Београд”, потребна је сагласност поменутог власника.




ТС 35/Х kV као отворено постројење минималних димензија комплекса cca 35x40 m;


Заштитна зона се обезбеђује минималним удаљењем грађевинских линија од границе комплекса на 5,0 m 
				

Изградња у близини ТС условљена је техничким прописима за изградњу надземних електроенергетских водова називног напона од 1 kV до 400 kV. За добијање сагласности за градњу објеката испод и у близини надземног вода чији је власник „Електродистрибуција Београд”, потребна је сагласност поменутог власника.




TС 35/Х kV као затворено постројење минималних димензија комплекса cca 25x30 m и потребне технолошке висине;


–

Предвидети затворено постројење.



Надземни вод 10 kV

–

Изградња испод и у близини надземног вода условљена је Правилником о техничким нормативима за изградњу надземних електроенергетских водова називног напона од 1 kV до 400 kV и Законом о заштити од нејонизујућих зрачења са одговарајућим правилницима. За добијање сагласности за градњу објеката испод и у близини надземног вода чији је власник „Електродистрибуција Београд”, потребна је сагласност поменутог власника.




Објекти и мрежа 35, 10 и 1 kV
– Планиране трафостанице 35/X kV градити као отворена или затворена постројења са 35 kV постројењем и трансформаторима 35/10 kV смештеним на отвореном простору или у згради тј. у затвореном простору. 
	
– Осталу опрему и 10 kV постројење сместити у затвореном простору. 
– За планирану трафостаницу предвидети простор димензија cca 35x40 m (oтворено постројење) и cca 25x30 m (затворено постројење).
– Објекте планираних трафостаница обликовати тако да са суседним чини складну урбанистичку целину. 
	
– Трафостанице ће бити даљински управљане из диспечерског центра Електродистрибуције Београд.
– Планиране трафостанице 10/0,4 kV градити као МБТС или зидану, а на периферним деловима плана и ако техничке могућности то не дозвољавају и као стубну ТС. 
	
– Aко се трафостаница 10/0,4 kV смешта у просторију у склопу објекта, просторија мора испуњавати услове грађења из важећих законских прописа пре свега Правилника о техничким нормативима за заштиту електроенергетских постројења и уређаја од пожара („Службени лист СФРЈ”, број 74/90).
– Tрафостанице градити за рад на 10 kV напонском нивоу.
– Приступ планираним трафостаницама остварити преко постојећих и планираних саобраћајница. 
	
– Kод избора локације ТС водити рачуна о следећем: да буде постављена што је могуће ближе тежишту оптерећења; да прикључни водови буду што краћи, а расплет водова што једноставнији; о могућности лаког прилаза ради монтаже и замене опреме; о могућим опасностима од површинских и подземних вода и сл; о присуству подземних и надземних инсталација у окружењу ТС и утицају ТС на животну средину.
Извођење подземних водова
– Eлектроенергетску мрежу 35 kV и 10 kV градити подземно у кабловским канализацијама директно полагањем у земљу и ваздушно на бетонском стубовима са голим проводницима, а на периферији насеља ваздушно на бетонском стубовима са голим проводницима;
– На местима где се очекују већа мехaничка напрезања тла, електроенергетске водове 35 kV и 10 kV поставити у кабловску канализацију или заштитне цеви као и на прилазима испод коловоза саобраћајница;
– Дубина укопавања каблова не сме бити мања од 0,7 m за каблове напона до 10 kV, односно 1,1 m за каблове 35 kV;
– Електроенергетске водове јавног осветљења поставити подземно у рову дубине 0,8 m и ширине у зависности од броја електроенергетских водова и надземно.
Напајање и управљање јавним осветљењем планирати из посебних слободностојећих ормана постављених у непосредној близини трафо станице;
– Електроенергетску мрежу полагати најмање 0,5 m од темеља објеката и 1 m од коловоза, где је могуће мрежу полагати у слободним зеленим површинама;
– Укрштање кабловског вода са путем изван насеља врши се тако што се кабл полаже у бетонски канал, односно у бетонску или пластичну цев увучену у хоризонтално избушен отвор, тако да је могућа замена кабла без раскопавања пута. Вертикални размак између горње ивице кабловске канализације и површине пута треба да износи најмање 0,8 m;
– Међусобни размак енергетских каблова (вишежилних, односно кабловског снопа три једножилна кабла) у истом рову одређује се на основу струјног оптерећења, али не сме да буде мањи од 0,07 m при паралелном вођењу, односно 0,2 m при укрштању. Да се обезбеди да се у рову каблови међусобно не додирују, између каблова може целом дужином трасе да се постави низ опека, које се монтирају насатице на међусобном размаку од 1 m;
– При паралелном вођењу енергетских и телекомуникационих каблова најмање растојање мора бити 0,5 m за каблове напона 1 kV и 10 kV, односно 1 m за каблове напона 35 kV;
– При укрштању са телекомуникационим кабловима најмање растојање мора бити веће од 0,5 m, а угао укрштања треба да буде у насељеним местима најмање 300, по могућству што ближе 900, а ван насељених места најмање 450. По правилу електроенергетски кабл се полаже испод телекомуникационих каблова;
– Није дозвољено паралелно полагање енергетских каблова изнад или испод цеви водовода и канализације;
– Хоризонтални размак енергетског кабла од водоводне или канализационе цеви треба да износи најмање 0,5 m за каблове 35 kV, односно најмање 0,4 m за остале каблове;
– При укрштању, енергетски кабл може да буде положен испод или изнад водоводне или канализационе цеви на растојању од најмање 0,4 m за каблове 35 kV, односно најмање 0,3 m за остале каблове;
– Уколико не могу да се постигну размаци из претходне две тачке на тим местима енергетски кабл се провлачи кроз заштитну цев;
– Размак између енергетског кабла и гасовода при укрштању и паралелном вођењу треба да буде најмање: 0,8 m у насељеним местима и 1,2 m изван насељених места;
– Размаци могу да се смање до 0,3 m ако се кабл положи у заштитну цев дужине најмање 2 m са обе стране места укрштања или целом дужином паралелног вођења;
– На местима укрштања цеви гасовода се полажу испод енергетског кабла; 
	
– Није дозвољено паралелно полагање електроенергетских каблова изнад или испод цеви гасовода; 
	
– Размак између енергетског кабла и гасовода при укрштању и паралелном вођењу треба да буде у насељеним местима 0,8 m, односно изван насељених места 1,2 m. Размаци могу да се смање до 0,3 m ако се кабл положи у заштитну цев дужине најмање 2 m са обе стране места укрштања или целом дужином паралелног вођења;
– укрштање енергетског кабла са водотоком (река, канал, итд) изводи се полагањем преко мостова. Изузетно укрштање са водотоком може да се изведе полагањем кабла на дно или испод дна водотока;
– полагање кабла на дно водотока изводи се на месту где је брзина воде најмања и где не постоји могућност већег одрона земље или насипања муља; 
	
– полагање кабла испод дна водотока изводи се провлачењем кроз цев на дубини од најмање 1,5 m испод дна водотока;
– није дозвољено засађивање растиња изнад подземних водова;
– енергетске кабловске водове треба по правилу положити тако да су од осе дрвореда удаљени најмање 2 m; 
	
– изнад подземних водова планирати травњаке или тротоаре поплочане помичним бетонским плочама. 
	
Извођење надземних водова
– Вођење водова преко зграда које служе за стални боравак људи треба ограничити на изузетне случајеве, ако се друга решења не могу технички или економски оправдати (сматра се да вод прелази преко зграде и кад је растојање хоризонталне пројекције најближег проводника у неотклоњеном стању од зграде мање од 5 m за водове напона већег од 20 kV;
– У случају постављања водова изнад зграда потребна је електрично појачана изолација, а за водове изнад стамбених зграда и зграда у којима се задржава већи број људи, потребна је и мехaнички појачана изолација;
– Није дозвољено постављање зидних конзола или зидних и кровних носача водова на стамбеним зградама;
– Није дозвољено вођење водова преко објеката у којима се налази лако запаљив материјал (складишта бензина, уља, експлозива и сл.);
– На пролазу поред објеката у којима се налази лако запаљив материјал хоризонтална сигурносна удаљеност једнака је висини стуба увећаној за 3 m, а износи најмање 15 m;
– Одређивање осталих сигурних удаљености и висина од објеката, као и укрштање електроенергетских водова међусобно као и са другим инсталацијама вршити у складу са Правилником о техничким нормативима за изградњу надземних електроенергетских водова називног напона од 1 kV до 400 kV и заштиту од атмосферског пражњења извести громобранским инсталацијама према класи нивоа заштите објеката у складу са Правилником о техничким нормативима за заштиту објеката од атмосферског пражњења;
– Нисконапонски самоносећи кабловски склоп (у даљем тексту: НН СКС) монтирати на бетонске стубове са размаком до 40 m. Изузетно НН СКС може да се полаже и по фасади зграде;
– Није дозвољено директно полагање НН СКС у земљу или малтер;
– Светиљке за јавно осветљење поставити на канделаберским стубовима или на стубовима електроенергетске нисконапонске мреже.
1.4.4. Телекомуникациона мрежа и објекти
– Планиране мултисервисне платформе (МSAN, DSLAM) изградити у склопу грађевинских објеката (indoor) или као слободностојеће објекте (outdoor). За смештај опреме МСАН потребно је обезбедити простор од 15–25 m² (indoor) и око 10 m² (outdoor) варијанта; 
	
– Просторија треба да се налази у приземљу објекта (indoor);
– Мора имати несметан директан приступ споља (indoor);
– Потребно је обезбедити адекватно напајање (МSAN, DSLAM);
– Потребно је извести уземљење (МSAN, DSLAM);
– Кроз просторију (МSAN, DSLAM) не смеју да пролазе топловодне, канализационе и водоводне инсталације;
– Целокупна телекомуникациона мрежа мора бити каблирана, до телефонских извода;
– Уколико техничке могућности не дозвољавају изградњу подземних каблова исте извести надземно;
– Дубина полагања телекомуникационих водова мора бити најмање 0,8 m;
– Цеви за телекомуникациону канализацију полагати у рову преко слоја песка дебљине 0,1 m. Дубина рова за постављање телекомуникационе канализације у тротоару је 1,10 m, а у коловозу 1,30 m;
– Растојање планираних каблова од остале постојеће инфраструктуре мора бити према прибављеним условима, а од планиране инфраструктуре према важећим прописима;
– Телекомуникациону мрежу полагати у зеленим површинама поред тротоара и коловоза, или испод тротоара на растојању најмање 0,5 m од регулационе линије;
– При укрштању са саобраћајницом кабл мора бити постављен у заштитну цев, а угао укрштања треба да буде 900;
– При паралелном вођењу са електроенергетским кабловима, најмање растојање мора бити 0,5 m за каблове напона 1 kV и 10 kV, односно 1 m за каблове напона 35 kV;
– При укрштању са енергетским кабловима најмање растојање мора бити веће од 0,5 m, а угао укрштања треба да буде у насељеним местима најмање 300, по могућству што ближе 900, а ван насељених места најмање 450. По правилу телекомуникациони кабл се полаже изнад енергетских каблова;
– Уколико не могу да се постигну размаци из претходно наведене две тачке на тим местима се енергетски кабл провлачи кроз заштитну цев, али и тада размак не сме да буде мањи од 0,3 m;
– При паралелном вођењу са цевима водовода, канализације, гасовода и топловода најмање растојање мора бити 1,0 m. При укрштању, најмање растојање мора бити 0,5 m. Угао укрштања треба да буде 900;
– Телекомуникациони каблови који служе искључиво за потребе електродистрибуције могу да се полажу у исти ров са енергетским кабловима, на најмањем размаку који се прорачуном покаже задовољавајући, али не мањем од 0,2 m;
– Телекомуникациону мрежу градити на основу главних пројеката у складу са важећим законским прописима; 
	
– На прелазу испод коловоза саобраћајница као и на свим оним местима где се телекомуникациони каблови уводе у објекте, телекомуникационе каблове поставити кроз заштитне цеви;
– Базне радио станице и радио-релејне станице са припадајућим антенским системима и инфраструктуром градити по техничким препорукама и светским стандардима из ове области, а непосредни простор око антенског стуба оградити (100 m²) и спречити блиску изградњу која ће смањити ефикасност функционисања (умањити или спречити сигнал);
– Приликом одабира локације за базне радио станице и радио релејне станице придржавати се услова Секретаријата за заштиту животне средине града Београда;
– Колски приступ планирати изградњом приступног пута најмање ширине 3,00 m до најближе саобраћајнице;
– У циљу неометаног рада радио-релејне везе дуж трасе обезбедити слободан коридор, односно, неопходно је да просторна зона цилиндричног облика полупречника II Френелове зоне, на траси буде слободна од препрека.
1.4.5. Гасоводна мрежа и објекти
У овом делу се одређују правила уређења и грађења гасних мерно регулационих станица (у даљем тексту: МРС), и дистрибутивног гасовода за радни притисак до четири бара (у даљем тексту: ДГ). Код пројектовања и изградње МРС и ДГ-а обавезно је поштовање и примена свих важећих техничких прописа и норматива из ове области.
Гасна мерно-регулациона станица
Објекат МРС (у коме се врши регулација и снижење притиска са вредности притиска који влада у гасоводу – р = 6/12 бара, на жељену вредност, тј. на вредност која омогућава његово коришћење у цевима ДГ – до 4 бара) може бити зиданог или монтажног типа. МРС се смештају у посебно грађене објекте на минималним хоризонталним растојањима од различитих објеката:
– до темеља зграде или других објеката: 15 m
– до железничких и трамвајских пруга 
(ближа шина): 15 m
– до ивице коловоза јавне саобраћајнице: 8 m
– до хоризонталне пројекције надземних 
електроводова: 1,5 h висина стуба.
Простор на коме се гради МРС мора бити ограђен. Ограђивање комплекса МРС извести транспарентном оградом од цеви или кутијастих профила, висине 2,5 m. Препоручује се примена вертикалних зелених застора (жива ограда, пузавице итд.).
Ограда мора да испуњава следеће услове: између ограде и спољних зидова МРС мора постојати заштитна зона од најмање 2 m; ограда не сме бити нижа од 2,5 m; улаз у МРС, односно у ограђен простор, мора бити обезбеђен вратима која се отварају на спољну страну, чије су димензије најмање 0,8x2 m.
До сваког објекта МРС мора се обезбедити приступни пут, минималне ширине 3 m.
Уколико се објекат МРС гради у зони раскрснице, њен положај мора бити такав да не угрожава прегледност, безбедност и комфор кретања свих учесника у саобраћају, у складу са техничким нормативима прописаним за ову област.
Код избора боја и финалне обраде материјала, водити рачуна о непосредном окружењу и извршити максимално уклапање објекта у околни простор.
Главне мерно-регулационе станице 
Правила уређења и грађења за објекат ГМРС у коме се врши регулација и снижење притиска са вредности притиска који влада у магистралном гасоводу (р = 50 бара), на р=6/12 бар, тј. вредност која омогућава његово коришћење у цевима градског гасовода (р=6/12 бар), дефинише се важећим правилником о техничким условима и нормативима за безбедан транспорт течних и гасовитих угљоводоника магистралним нафтоводима и гасоводима и нафтоводима и гасоводима за међународни транспорт (видети табелу).
Дистрибутивни гасовод 
Дистрибутивним гасоводом сматра се цевовод од полиетиленских цеви за развод гаса, који се полаже испод земље, радног притиска до четири бара, који почиње непосредно иза МРС, а завршава се на објекту потрошача.
ДГ се поставља у регулационом појасу саобраћајнице, и то у зеленом (ивичном или средњем) појасу или у тротоару исте. Уколико ови простори не постоје или су физички попуњени другим инфраструктурним водовима или њиховим заштитним зонама, ДГ се може поставити испод коловоза уз обавезну примену посебних заштитних мера.
ДГ се може поставити и ван регулационог појаса саобраћајнице, и то и заштитном зеленилу дуж саобраћајнице и изузетно кроз приватну парцелу уколико постоји сагласност њеног власника.
Растојање трасе ДГ до темеља објекта мора бити најмање 1 m, како би се избегло слегање делова објекта поред којег пролази гасовод.
Подземне инсталације других инфраструктурних водова морају се укрштати на растојању од 20 cm, а ако се гасовод води паралелно са њима, растојање мора бити 40 cm.
Дубина укопавања ДГ износи од 0,6 до 1 m (у зависности од услова терена). Изузетно, дубина укопавања ДГ може бити и 0,5 m, под условом да се предузму додатне мере заштите.
Минимална дубина укопавања при укрштању ДГ са:
– железничким пругама износи 1,5 m, рачунајући од горње ивице заштитне цеви до горње ивице прага;
– трамвајским пругама и индустријским колосецима износи 1 m;
– путевима и улицама износи 1 m.
Укрштање ДГ са саобраћајницама врши се полагањем гасовода у заштитну цев, односно канал. Укрштање се врши без заштитне цеви, односно канала, ако се претходном прорачунском провером утврди да је то могуће.
Приликом укрштања ДГ са саобраћајницама, водотоцима и каналима, угао између осе препреке и осе гасовода мора бити од 60° до 90°.
Правила уређења и грађења за градску гасоводну мрежу притиска р=6/12 бар, дефинисана су важећом регулативом за ову врсту објеката.
Табела 31: Заштитна зона и могућност изградње гасовода и постројења




Мрежа/објекат

Заштитна зона/појас

Правила/могућност изградње



Магистрални гасовод (p=50 bar)

Мин. 30 m, обострано од ивице гасоводне цеви.

Забрањује се изградња стамбених, угоститељских и производних објеката, у заштитном појасу. Изградња у близини гасовода условљена је Правилником о техничким условима и нормативима за безбедан транспорт течних и гасовитих угљоводоника магистралним нафтоводима и гасоводима и нафтоводима и гасоводима за међународни транспорт („Службени лист СФРЈ”, број 26/85).




Разводни гасовод (p=50 bar)

Мин. 30m, обострано од ивице гасоводне цеви.



Градски гасовод (p=6÷12 bar)

Мин. 3 m, обострано од ивице гасоводне цеви.

Забрањује се изградња стамбених, угоститељских и производних објеката, у заштитном појасу. Изградња у близини гасовода условљена је Правилником о условима и техничким нормативима за пројектовање и изградњу градског гасовода („Службени лист града Београда”, бр. 14/77, са допунама 19/77, 18/82, 26/83 и 6/88).




Главна мернорегулациона станица (ГМРС)

Максимум 30 m у радијусу.

Забрањује се изградња стамбених, угоститељских и производних објеката, у заштитној зони. Изградња у близини ГМРС условљена је Правилником о техничким условима и нормативима за безбедан транспорт течних и гасовитих угљоводоника магистралним нафтоводима и гасоводима и нафтоводима и гасоводима за међународни транспорт.




Мернорегулациона станица (МРС)

15 m у радијусу.

Забрањује се изградња стамбених, угоститељских и производних објеката, у заштитној зони. Изградња у близини МРС условљена је Правилником о условима и техничким нормативима за пројектовање и изградњу градског гасовода.




Дистрибутивни гасовод (p=1÷4 bar)

Мин. 1m, обострано од ивице гасоводне цеви.

Забрањује се изградња стамбених, угоститељских и производних објеката, у заштитној зони. Изградња у близини гасовода условљена је Правилником о техничким условима и нормативима за пројектовање и изградњу дистрибутивних гасовода од полиетилена за радни притисак до 4 бар-а („Службени лист СРЈ”, број 20/92) .




1.4.6. Топловодна мрежа и објекти
У овом поглављу се одређују правила уређења и грађења котларница препумпних станица (у даљем тексту: ППС), топловода (у даљем тексту: ТО) и предајних станица (у даљем тексту: ПС). Код пројектовања и изградње објеката и водова за дистрибуцију топлотне енергије, обавезно је поштовање и примена свих важећих техничких прописа и норматива из ове области. Такође, при уређењу и изградњи простора у границама општине посебну пажњу обратити на то да се не угрози несметано обављање транспорта енергетских флуида, вреле воде за даљинско грејање и водене паре за технолошке процесе предметних потрошача.
Котларница
Топловодно енергетско постројење – котларница може бити изведена као самостални објекат, контејнер котларница и котларница у објекту корисника. 
	
Као гориво за потребе котларнице предвиђа се: гасовито гориво (природни земни гас и течни нафтни гас), течно гориво (лако лож уље) и чврсто гориво. Положај и величина објекта котларнице, дефинисана је инсталисаним топлотним капацитетом и врстом горива које се користи у котларницама. Котларница мора да задовољи све важеће законе и прописе у погледу заштите човекове околине. 
	
Простор на коме се гради котларница као самостални објекат мора бити ограђен. Ограђивање комплекса котларнице изводити транспарентном оградом од цеви или кутијастих профила, а ограда мора да испуњава следеће услове:
– између ограде и спољних зидова котларнице мора постојати заштитна зона од најмање 2 m;
– ограда не сме бити нижа од 2 m;
– улаз у котларницу, односно у ограђени простор, мора бити обезбеђен вратима која се отварају на спољну страну, чије су димензије најмање 3x2 m;
– до сваког објекта котларнице, мора се обезбедити приступни пут на најближу јавну саобраћајницу, минималне ширине 3 m.
Уколико се објекат котларнице гради у зони раскрснице њен положај мора бити такав да не угрожава прегледност, безбедност и комфор кретања свих учесника у саобраћају, у складу са техничким нормативима прописаним за ову област.
Препумпна станица
Објекти ППС се могу градити зависно од потреба на магистралним топловодима, топловодима, блоковским топловодима и топловодним прикључцима. ППС могу бити изведене надземно као самостални објекти, подземно у шахтовима и коморама, или се могу сместити у просторима бивших котларница претворених у предајне и препумпне станице.
Зидани објекат ППС се не ограђује и нема заштитну зону. Ниво буке који емитује ППС мора се ограничити уградњом одговарајућих изолационих материјала у зидове објекта и уградњом одговарајућих пригушивача буке, како би ниво буке био испод 40 db дању и 35 db ноћу.
До сваке ППС мора се обезбедити приступ, одговарајуће ширине, ради смештаја уређаја и опреме са арматуром. Она мора поседовати прикључке за водовод, електричну енергију и канализацију. Препумпна станица мора бити вентилисана и опремљена против-пожарним апаратима у смислу заштите од пожара. Уколико се објекат ППС прислања уз постојећи објекат мора се прибавити сагласност власника (корисника) станова или пословног простора чији се прозорски отвори налазе на страни зграде уз коју се поставља препумпна станица.
Уколико се ППС гради у зони раскрснице, њен положај мора бити такав да не угрожава прегледност, безбедност и комфор кретања свих учесника у саобраћају. Од ППС до постојеће топловодне мреже могуће је изградити припадајуће топловоде и топловодне прикључке.
Топлотна подстаница 
Објекти ПС могу бити зиданог или монтажног типа (контејнерске ПС). Зидани објекти предвиђају се за веће потрошаче и смештају се у објекте корисника – у подрумском или приземном делу објекта. Монтажни објекти ПС се предвиђају за мање објекте, објекте индивидуалног становања или мање грађевинске објекте заједничког становања који немају услове за смештај ПС у објекту корисника.
ПС могу бити изведене надземно као самостални објекти, подземни у оквиру објекта, или се могу сместити у просторијама бивших котларница претворених у предајне станице. Поред тога предајне станице (ПС) се могу сместити на спољашњем зиду самог објекта у оквиру контејнер ПС.
Ниво буке који емитује ПС мора се ограничити уградњом одговарајућих изолационих материјала у зидове објекта и уградњом одговарајућих пригушивача буке, како би ниво буке био испод 40 db дању и 35 db ноћу.
Уколико се објекат ПС прислања уз постојећи објекат мора се прибавити сагласност власника (корисника) станова или пословног простора чији се прозорски отвори налазе на страни зграде уз коју се поставља подстаница.
Топловод 
Топловодна мрежа може да се постави подземно (каналски, предизоловано и цеви заливене изолационом масом) и надземно. Трасу топловода (у даљем тексту: ТО) треба одабрати тако да она испуњава оптималне техничке и економске услове. Топловодна мрежа се води до потрошача и завршава се у предајним станицама.
Траса ТО се поставља у регулационом појасу саобраћајнице и то у зеленом (ивичном или средњем појасу) или у тротоару исте. Уколико ови простори не постоје, или су физички попуњени другим инфраструктурним водовима или њиховим заштитним зонама, ТО се поставља испод коловоза. Код полагања топловодних цеви у пешачкој стази препоручује се подела на зоне за смештај комуналних инсталација.
Растојања трасе дистрибутивног ТО до темеља објекта мора бити најмање 2,0 m или 1,0 m од прикључне мреже (мерено од ближе цеви), како би се избегло слегање делова објекта поред кога пролази топловод.
Табела 32: Препоручена најмања хоризонтална међурастојања са другим подземним инфраструктурним водовима





В

ФК

КК

Е

ГСП

ТТ

Г(дистриб.)







1kV

35kV

110kV



р=0,05÷4бар

р=6÷12бар



Топловод (ТО)

1,5

1,0

1,0

1,0

1,0

2,0

0,6

-

0,4

1,0



Заштитни слој земље изнад цеви износи мин. 0,6 m. Изузетно надслој може бити и 0,4 m под условом да се предузму додатне мере заштите. Минимална дубина укопавања при укрштању ТО-а са:
– железничким и трамвајским пругама износи 1,5 m рачунајући од горње ивице заштитне цеви до горње ивице прага;
– путевима и улицама износи 0,6 m изнад горње заштитне плоче, или горње површине заштитног слоја песка безканално постављеног топловода;
– енергетским кабловима 110 kV – растојање доње коте кабла и горње коте цеви топловода треба да износи 0,9 m и то према условима „Електродистрибуције Београд – погон Сопот”. Уколико прописана растојања из таблице не могу да се испоштују, примењују се посебне мере према условима надлежне електро дистрибуције.
Табела 33: Однос топловода и енергетског кабла




Однос топловода и енергетског кабла

За напон кабловског вода



1 kV

10 kV

35 kV



Паралелан

0,3 m

0,7 m

0,7 m



Укрштање

0,3 m

0,6 m

0,6 m



Код попречног постављања топловодних цеви испод саобраћајница важе слична правила:
– саобраћајница и топловодна инсталација укрштају се под правим углом, односно у распону од 80°÷100°;
– на местима проласка топловодне мреже испод аутопута, градских магистрала, железничких пруга и на местима где посебни услови захтевају, цеви положити у армирано бетонске проходне канале или их провући кроз челичне заштитне цеви са ревизиним окнима на оба краја. На цевоводу уградити преградне органе, са обе стране;
– дубина полагања преизолованог цевовода испод саобраћајнице је у зависности од одговарајућег саобраћајног оптерећења и дозвољеног притиска на горњу површину пластичног омотача цевовода. Ако су напони прекорачени мора се вршити одговарајућа заштита.
Табела 34: Заштитна зона и могућност изградње топловодне мреже




Мрежа /објекат

Заштитна зона /појас

Правила /могућност изградње



Магистрални топловод

Мин. 2 m, обострано од ивице цеви

Забрањује се изградња стамбених, угоститељских и производних објеката, у заштитној зони. 
				



Примарни топловод

Мин. 1 m, обострано од ивице цеви



1.4.7. Комплекси за коришћење обновљивих извора енергије
Дозвољава се формирање комплекса за коришћење обновљивих извора енергије у оквиру дефинисаног грађевинског рејона, као и на пољопривредном, шумском и водном земљишту уз сагласност надлежног министарства. То су комплекси фотонапонских електрана, мини хидроелектрана, ветрогенераторских поља, биоелектрана и сл. У оквиру комплекса постављају се постројења за прихват енергије и граде се пратећи објекти који се опремају постројењима за одређену трансформацију енергије и њену даљу дистрибуцију. Они се наслањaју на јавни пут, са кога је омогућен директан прилаз. Унутар комплекса се формирају интерне саобраћајнице за његово нормално функционисање.
Комплекси се дефинишу као ограђени и посебно обележени простори. За ове просторе радиће се и одговарајућа урбанистичка документација у складу са законом. Прописује се разрада комплекса на нивоу урбанистичког пројекта или плана детаљне регулације уз поштовање општих правила градње. 
	
2. Правила грађења
2.1. Општа правила грађења
ГУП, План генералне регулације грађевинског подручја насеља Рипањ (у фази израде Нацрта) и Просторни план градске општине Барајево („Службени лист града Београда”, број 53/12), Просторни план градске општине Сопот („Службени лист града Београда”, број 54/12) и Просторни план градске општине Младеновац („Службени лист града Београда”, број 53/12) примењују се по питању намене површина (пољопривредно, шумско, водно и грађевинско земљиште) и правила уређења и правила грађења, у обухвату овог просторног плана, односно на подручју изван површина планираних за директно спровођење овим просторним планом.
2.1.1. Објекти у функцији туризма
За све зоне и комплексе са туристичком наменом на подручју Просторног плана, као и за изградњу свих објеката са туристичком наменом у зони са режимом заштите III степена природног добра обавезна је израда плана детаљне регулације, изузев за пратеће садржаје у функцији туризма.
Објекти за смештајне капацитете треба да се граде у складу са архитектуром поднебља – инспирисаном традиционалним градитељством подручја, са природним материјалима и у волуменима који су примерени структури амбијента – морфологији, биљном покривачу и др.
Објекти намењени за смештај и боравак туриста и делатности које употпуњују и које су комплементарне са туристичком понудом могу бити:
– угоститељски: ресторани, кафеи и сл.; 
– спортско-рекреативни: (отворени и затворени базени, спортски терени и сл.);
– изложбени простори, продавницеx сувенира; и
– објекти у функцији еко (етно) туризма. 
Могу бити организоване као:
– појединачни садржаји у ткиву; 
– туристички комплекси у природним срединама као што су шуме, поља и ливаде, језера, водене акумулације и сл. 
	
Табела 35: Максимални урбанистички показатељи (на нивоу парцеле) за објекте намењене туризму




Врста туристичког објекта

Мин. пов. парцеле/ком.п (m²)

Макс. индекс изграђености

Макс. индекс заузетости (%)

Макс. спратност

Мин. слободне зелене површине (незастрте)



Туристички комплекси у природним срединама

2.000

1.6

70

П+1+Пк

20%



Објекти у ловишту 
(Објекти ловног туризма)

1.000

0.8

50

П+Пк

30%



Објекти уз заштитну зону споменика културе

1.000

0.8

50

П+Пк

30%



Угоститељски

1.000

0.7

70

П

30%



Рекреативни

2.000

0.8

80

П

20%



За угоститељске и рекреативне објекте у обрачун бруто развијене грађевинске површине улазе све изграђене површине (спортски терен и објекат, помоћни објекти и просторије), а индекс заузетости парцеле обрачунава се за све застрте површине (паркинзи, приступи, стазе).
За пратеће садржаје у функцији туризма (продавнице: сувенира, здраве хране, изложбени простор), а у III степену заштите, дозвољена је изградња истих спратности П, максималне бруто развијене грађевинске површине до 50 m². При изградњи користити природне материјале, уз сагласност завода за заштиту природе. Обезбедити у непосредној близини објекта простор за паркирање возила корисника по нормативу минимум три паркинг места за путничко возило и једно паркинг место за аутобус. 
	
До израде планова детаљне регулације дозвољено је техничко одржавање и санација постојећих објеката намењених туризму (угоститељски, спортско рекреативни).
2.1.2. Рурални туризам
Поред руралног туризма у овим зонама оријентација становништва је на компатибилним делатностима: првенствено производњи здраве хране, пчеларству и сл. Садржаји у оквиру ових локалитета и засеока треба да употпуне понуду у оквиру етно-туризма, а предуслов је и комунално опремање простора, које треба да обезбеди сигурно напајање, у првом реду електричном енергијом и водом, као и безбедну евакуацију отпадних вода и смећа.
За ове целине примењују се правила градње и регулације у насељима ретке насељености и породичне изградње, у складу са њиховим положајем у оквиру грађевинског земљишта, с тим да ће се у овим зонама потенцирати реконструкција и адаптација постојећих објеката према општима правилима грађења за објекте у функцији руралног туризма. Могућа је изградња нових објеката у етно-стилу од природних материјала, првенствено на постојећим изграђеним парцелама или погушћавањем постојећих засеока или минималном изградњом по њиховом ободу. 
	
Изградња објеката у функцији руралног туризма могућа је:
1) израдом плана детаљне регулације, уколико се налазе у оквиру III режима заштите; и
2) урбанистичким пројектом, за изградњу објеката на грађевинском подручју наведених насеља. 
	
По правилу објекте градити на падинама и местима која нису погодна за пољопривредне радове (како би се сачувале пашњачке површине за рекреативне активности, сточарство, као и изградњу неопходне инфраструктуре, пејзажно уређење, стазе за шетњу и сл.).
Архитектонско обликовање објеката ускладити са архитектуром постојећих објеката карактеристичних за овај крај, а уз сагласност органа градске управе надлежног за послове урбанизма.
За изградњу користити природне материјале.
Кровове радити као четвороводне или вишеводне са падовима кровних равни као на постојећим објектима.
Урбанистички параметри морају бити примерени сеоском амбијенту како би се очувале пејзажне и амбијенталне вредности. 
	
1) Минимална површина парцеле 0,5 ha; 
2) Максимални индекс заузетости парцеле 40%;
3) Максимални индекс изграђености 0,6;
4) Минималан проценат уређених зелених површина на парцели 25%;
5) Максимална спратност објеката П+1, изузетно П+1+Пк за објекте угоститељско-смештајног карактера; 
	
6) Минимални ниво комуналне опремљености за ове садржаје је: приступ јавном путу, прикључење на електроенергетску мрежу, интерни систем водовода и канализације (бунар и водонепропусна септичка јама); 
	
7) У оквиру комплекса је неопходно обезбедити услове за приступ и паркирање возила за сопствене потребе и возила корисника, као и обезбеђење површина и објеката за санитарно безбедно одлагање отпада. Раздвојити отпад који се може користити у даљем процесу пољопривредне производње, енергетику и сл., а зa остали отпад, предвидети одвожење на комуналну депонију или рециклажни центар.
Типологија објеката:
Објекти намењени туризму су слободностојећи на појединачним парцелама или групације слободностојећих објеката на једној парцели (комплексу). 
	
Правила парцелације и положај објекта на парцели:
Минимална удаљеност објеката од границе парцеле комплекса је 1,5 m.
Правила за слободне и зелене површине на парцели:
Објекат намењен туризму треба интегрисати са природним окружењем у складу са условима заштите и законским прописима за шумско или друго земљиште на коме се објекат гради.
2.1.3. Земљиште у риболовним подручјима
Уређивање подручја риболова подразумева:
– организовање чуварске службе;
– уређење риболовних места;
– уређење приступа реци.
Објекти – риболовне платформе су дрвене, максимално визуелно уклопљене у пејзаж.
2.1.4. Земљиште у ловним подручјима
Простор ловишта може бити отворен и ограђен, и разврстан по врсти/типу ловишта а ради боље организације ловног газдовања може бити подељен на мање ловне ревире. Ловишта не могу бити мања од 300 hа, осим ловишта посебне намене, а границе ловишта морају бити удаљене најмање 200 m од насељеног места, гробља, јавних путева, објекта за лечење, сеоских домаћинстава, штала и др.
У ловиштима је потребно створити одговарајуће услове за гајење, заштиту и коришћење дивљачи. У том смислу у ловиштима дозвољено је одржавати постојеће и изградити нове ловно-техничке објекте (хранилишта за дивљач – крупну и ситну, солишта, појилишта, стабилне чеке осматрачнице и др.).
Ловно техничке објекте градити од природних материјала и уклапати у природни амбијент ловишта.
Фарме дивљачи и паркови дивљачи немају статус ловишта.
Објекти ловног туризма као што су ловачка кућа, ловачка колиба, ловачка вила, објекти за пружање услуге исхране и пића, објекти којима се пружају услуге изнајмљивања и смештај ловачких паса и др, могу се градити у ловишту или непосредној близини ловишта у складу са Правилником о минималним техничким условима за изградњу, уређење и опремање ловнотуристичких објеката и стандардима, условима и начину пружања и коришћења услуга ловног туризма („Службени гласник РС”, број 56/11).
Правила коришћења, уређења и заштите ловишта подразумевају:
– санитарни лов у циљу очувања оптималне бројности животиња и спречавања заразних болести;
– забрану свих делатности које мењају услове станишта;
– заштиту ретких и проређених врста дивљачи;
– гајење главних гајених врста дивљачи и споредних врста дивљачи на „природан” начин за отворена ловишта, до постизања економског капацитета;
– заштиту дивљачи од болести, предатора, криволова и елементaрних непогода (поплава);
– уређивање ловишта изградњом ловно-техничких објеката, ловних објеката, одржавање просека, ловних путева и комуникација у ловишту.
У ловиштима предвидети и:
– изградњу ловно-техничких објеката у зависности од бројног стања дивљачи, а градити их од природних материјала и уклопити у природни амбијент ловишта;
– ограђивање делова ловишта ради интензивног гајења и заштите и лова дивљачи;
– подизање ремиза на оним местима у ловишту где нема природних површина које могу да пруже заштиту дивљачи.
За изградњу објеката важе следећа правила:
– изградња објеката за потребе ловне привреде – узгајалишта, хранилишта и др. мора бити заснована на плановима уређења простора, на водопривредним условима, шумско-привредним основама и др.;
– објекти ловне привреде морају бити прилагођени пејсажу прикладних димензија, максималне спратности П+Пк, грађених од природних материјала и др. 
	
Правила грађења на шумском земљишту: 
У шумама могу да се граде објекти у складу са плановима газдовања шумама и посебним прописом којим се уређује област дивљачи и ловства, кроз годишње извођачке планове у складу са Законом о шумама (крчење шума, трасирање просека, изградња шумских путева и сл.). Нове површине под шумамама формираће се у складу са законом.
У шуми и на удаљености мањој од 200 m од руба шуме не могу да се граде ћумуране, кречане, циглане и други објекти са отвореном ватром.
Техничка инфраструктура (шумске саобраћајнице, противпожарне пруге и други објекти који служе газдовању шумама) планира се, гради, одржава и користи на начин који не угрожава:
– изворишта вода и водне токове;
– станишта значајна за опстанак дивљих биљних и животињских врста; 
– процес природног подмлађивања у шуми;
– културну и историјску баштину;
– остале општекорисне функције шума; и
– стабилност земљишта и не узрокује ерозију и бујице.
На шумском земљишту могу да се граде:
– објекти за туристичко-рекреативне сврхе;
– пратећи објекти (шанк-барови, трибине, настрешнице, одморишта, просторије за опрему и сл.); 
	
– партерно уређење (одморишта, стазе и сл.);
– објекти у функцији ловства и узгоја ловне дивљачи (хранилишта, појилишта, чеке и сл.); 
	
– обавезна је контролисана изградња објеката, тако да не ремете природну средину и начин обликовања.
2.1.5. Правила грађења за објекте на шумском земљишту
Правила грађења за објекте на шумском земљишту:
– За изградњу објеката на шумском земљишту (објекти за ловни туризам и др.), применити општа урбанистичка правила и параметре утврђене овим просторним планом, а у складу са плановима газдовања шумама и посебним прописом којим се уређује област дивљачи и ловства;
– пратећи објекти могу бити површине до 40 m², спратности од П+0 до П+Пот;
– локација објеката у функцији ловства и узгоја ловне дивљачи мора задовољити ветеринарско-санитарне услове, спратности до П+0; и
– величина објеката и остала својства треба да буду у функцији намене овог простора.
Сви туристички, угоститељски и други објекти морају бити изграђени у складу са правилима за објекте у функцији ловног туризма, утврђеним овим просторним планом и опремљени средствима за заштиту од пожара, према условима надлежног органа. Сви објекти морају да имају систем грејања који користи дозвољене врсте горива и изграђен систем инсталација, опреме и објеката за одлагање отпадних вода.
Забрањена је измена аутохтоне вегетације и карактеристичног екосистема.
Препоручује се употреба природних материјала (дрво, камен, шиндра) и усклађеној форми објеката са традиционалном архитектуром уклопљеном у окружење. 
	
Шумске стазе, бициклистичке стазе, просецање прогала и постављање екстерног мобилијара треба да се усклади са Основама газдовања шумама за газдинску јединицу на предметном подручју.
У комерцијалном ловишту дозвољава се изградња објеката компатибилних шумском земљишту и основној намени (чеке, узгајалишта, хранилишта и сл.). Објекти морају бити од природних материјала. 
	
Димензије заштитног шумског појаса одредиће се након детаљних климатских, едафских и педолошких анализа у даљој планској разради. Избор модела појаса, као и избор врста за пошумљавање зависи од: фитоценолошке структуре подручја, интензитета заштите, расположивих површина, услова животне средине, структуре предела, коришћења подручја, развојних потенцијала подручја.
2.2. Посебна правила грађења
За потребе даље разраде овог просторног плана кроз планове детаљне регулације, односно израде урбанистичких пројеката, поред општих правила грађења примењују се посебна правила грађења.
За активирање туристичких микро локација потребно је уређење мезо целина и то за: Целину Авала, Целину Спомен парк Јајинци са центром у Кумодраж селу и Степиним Лугом, Целину Шупља стена, Целину Бела Река, Целину Рипањски тунел и Целину шуме на Космају, на следећи начин:
– формирањем комплетне инфраструктурне опреме (водовод, канализација, електрична енергија, ПТТ);
– извођењем прилазних путева доброг квалитета;
– изградњом паркинг простора;
– осмишљавањем одговарајућих програма (нпр. за Спомен парк Јајинци са центром у Кумодраж селу и Степиним лугом – пројекције филмова у сарадњи са Туристичком организацијом Београда и Заводом за заштиту споменика културе);
– формирањем специјализованих објеката – спомен собе, аудио и визуелне изложбене поставке и сл.; и 
	
– опремањем простора туристичким мобилијаром, туристичком сигнализацијом, информативним таблама, чесмом, клупама, продавницама сувенира и сл.
У целинама Авала, Космај и Спомен парк Јајинци забрањена је изградња туристичке супраструктуре, под којом се подразумевају основни и/или допунски објекти смештаја и исхране, осим постојећих који се задржавају и на којима је дозвољена реконструкција и доградња у функцији подизања квалитета услуга и унапређења активности и изградња мањих монтажних објеката од природних материјала за потребе едукације у природи. Објекти и опрема морају бити уклопљени у простор и одражавати аутентичан дух подручја величином, врстом материјала и стилом градње.
За Целину Рипањски тунел потребна је израда пројекта санације Рипањског тунела, где је потребно уредити и опремити непосредну околину са нагласком на очување здраве животне средине и аутентичног духa подручја. 
	
За целине Бела Река, Шупља стена и Трешња потребна је израда планова детаљне регулације, где ће у фази израде Концепта плана, бити дефинисане прецизне границе.
У оквиру Целине Бела Река дозвољена је изградња спортско-рекреативних садржаја за децу и одрасле (уређене плаже, пристани за наутичке спортове и спортски риболов, трим стазе и стазе здравља итд) као и пратећих објеката у функцији туризма. 
	
Приликом уређења Целине Бела Река потребно је следеће:
– изградња и опремање објеката, намењених рекреацији, туризму, разоноди на води, спортском риболову и слично, мора бити првенствено од монтажних елемената, са неопходним санитарно-техничким уређајима;
– смештајне капацитете, према претходно усвојеном програму и пројекту, организовати према конфигурацији терена и са малом спратношћу (макс. П+1+Пк); 
	
– приликом уређења ових локалитета мора се водити рачуна о положају објеката, који опредељују просторну композицију;
– сви објекти морају се укомпоновати у пејзаж; 
– користити претежно природне материјале; 
– све инсталације инфраструктуре обавезно градити подземно;
– на акумулацији Бела река посебним уређајима одржаће се ниво воде у језеру, према условима надлежне водопривредне организације, да би се омогућило уређење обале у туристичко-рекреативне сврхе;
– уређење плажа, изградња туристичко-рекреативних објеката, као и осталих пратећих капацитета мора бити у складу са уређењем осталих објеката и простора.
У оквиру Целине Трешња потребна је израда Плана детаљне регулације за постављење спортског кампа, у непосредној близини, са пратећим садржајима трговачке, услужне, угоститељске, спортско-рекреативне, забавне и сличне намене којим би се проширили и обогатили смештајни капацитети и привукли туристи који воле овакву врсту смештаја.
Планом детаљне регулације потребно је дефинисати следеће:
– урбанистичку организацију кампа која је примерена простору и наменама уз рационално коришћење простора обликовањем примерено димензионисаних зона могуће градње;
– квалитетно опремање комуналном и саобраћајном инфраструктурном мрежом;
– изградњу само оних садржаја које немају негативног утицај на околину, односно које могу осигурати прописане мере заштите околине;
– атрактивно и квалитетно обликовање грађевина и неизграђених делова тако да могу бити уклопљени у простор и одражавати аутентичан дух подручја величином, врстом материјала и стилом градње;
– изградњу свих садржаја неопходних за неометано функционисање кампа;
– озелењавање целокупног простора аутохтоним врстама, уколико је потребно.
За уређење Целине Губеревачке шуме и целине Трешња неопходно је:
– у највећој мери задржати и унапредити постојеће стање; 
– дозволити пејзажно уређење и опремање које подразумева уређење зеленила – уклањањем неадекватног зеленила (шибље, жбуње, коров), формирање уређене зелене површине (травњаке са групацијама високог растиња које су саставни део климатогене заједнице и у том смислу максимално очувати постојећи квалитетни зелени фонд);
– забранити изградњу индустријских, инфраструктурних, хидротехничких и других објеката чији рад и постојање могу изазвати неповољне промене квалитета земљишта, вода, ваздухa, живог света, лепоте предела, културних добара и њихове околине;
– забранити изградњу стамбених, економских помоћних објеката пољопривредних домаћинстава и викенд објеката изван грађевинских подручја утврђених посебним планским и урбанистичким документима, односно градњу објеката пољопривредних домаћинстава изван постојећих грађевинских парцела; 
	
– забранити експлоатацију минералних сировина изузев коришћења и уређивања за туристичке сврхе;
– није дозвољена разградња и други видови уништавања објеката који по архитектонско-грађевинским одликама и времену настанка и намени представљају споменике народног градитељства;
– дозвољена је реконструкција, доградња и адаптација постојећих објеката који морају бити уклопљени у простор и одражавати аутентичан дух подручја величином, врстом материјала и стилом градње;
– формирати комплетну инфраструктуру (водовод, канализација, електриктрична енергија, пошта, телеграф и телефон);
– уредити прилазне путеве; 
– уколико се паркиралишта организују у шуми, али и на чистинама обавезно је њихово пројектовање у складу са постојећим зеленилом;
– дозвољено је формирање излетничког простора са постављањем дрвених сетова са надстрешницама, столовима и клупама, уређеним местима за ложење ватре, пешачких стаза са одмориштима и сигнализацијом и трим стазе са потребним спортским реквизитима појединим пунктовима, уз раскрснице шумских стаза, без додатне сече шумских стабала, омогућити подизање дрвених објеката у виду брвнара спратности приземље (П), у складу са околином, које би могли користити локални љубитељи природе, школска деца за одржавање часова у природи, кратке школе и курсеви биологије (биљке, птице, рибе и др.), екологије, сналажења у природи, сликања, вајања, примењене уметности, музике и сл.
За мезо целину Кораћица – Селтерс могуће је формирање бањског подручја Кораћичке бање заједно са бањом Селтерс кроз обавезну израду плана детаљне регулације којим би се планирала и усмерила изградња и доградња лечилишта и спортско-рекреативних објеката и садржаја. 
	
V. ИМПЛЕМЕНТАЦИЈА
1. Институционални оквир и учесници у имплементацији
Учесници у имплементацији планских решења су: град Београд, градске општине Барајево, Младеновац, Сопот; Министарство пољопривреде и заштите животне средине; Министарство грађевинарства, саобраћаја и инфраструктуре; Министарство рударства и енергетике; Секретаријат за заштиту животне средине града Београда, Агенција за заштиту животне средине; Републички хидрометеоролошки завод, привредни субјекти у општинама; Туристичка организација Београда; Агенција за страна улагања и промоцију извоза (SIEPA); Национална агенција за регионални развој; Јавно предузеће „Србијашуме”; Завод за заштиту природе Србије; Јавно комунално предузеће „Београдски водовод и канализација”; Јавно водопривредно предузеће „Београдводе”; Јавно предузеће „Електропривреда Србије”; Јавно предузеће „Србијагас”; „Железнице Србије” а.д. Београд; Јавно предузеће „Путеви Србије”; Завод за заштиту споменика културе града Београда; „Телеком Србије” а.д.; Републичка дирекција за воде; Републичка дирекција за имовину Републике Србије; Дирекција за грађевинско земљиште и изградњу Београда; Фонд за развој; Стална конференција градова и општина; јавна предузећа и заводи; инострани фондови; невладине организације. 
	
2. Смернице за израду урбанистичких планова и друге развојне документе за подручје плана
У складу са Законом о планирању и изградњи, Просторни план спроводи се на два основна начина, и то: 1) директно (непосредно), издавањем локацијске дозволе за објекте у функцији заштите природних добара и развоја туризма у зонама II и III степена (режима) заштите; и 2) даљом планском разрадом и спровођењем просторних и урбанистичких планова, првенствено ГУП, Планом генералне регулације грађевинског подручја насеља Рипањ (Нацрт) и просторним плановима градских општина Барајево, Сопот и Младеновац.
2.1. Директно спровођење просторног плана
Просторни план представља плански основ за издавање локацијске дозволе, у складу са Законом o планирању и изградњи, односно у складу са правилима уређења и грађења. Директно спровођење Просторног плана, односно издавање информације о локацији и локацијске дозволе, вршиће се на основу правила уређења и грађења овог просторног плана за следеће објекте посебне намене:
1) за објекте у функцији развоја туризма у зонама II и III степена (режима) заштите Авале и Космаја, и то:
– реконструкција и изградња пратећих објеката у зони туризма, у функцији подизања квалитета услуга и унапређења активности;
– реконструкција и санација постојећих и изградња нових објеката инфраструктуре и прикључивање свих корисника; 
	
– ограничена изградња спортско-рекреативних терена без великих земљаних радова и радова на нивелацији терена или сече шуме ради одржавања културних и спортских манифестација мањег обима (терени за планинарење, простори за оријентиринг, отворени фитнес паркови);
– уређење рекреационог простора око планинарског дома „Чарапићев Брест”; 
	
– постављање мобилијара са опремом за пасиван и активан одмор одраслих и опремом за дечја игралишта; постављање информативних ознака (путокази, инфо табле и сл); израда визиторског центра на врху Авале (инфо пулт, сувенирница, изложбени део); постављање дрвених кућица са столовима и отвореним ложиштем; ограде од дрвених стубова; израда мини продајног центра од дрвета; зграда летње учионице од дрвета.
2) за потребе изградње објеката у функцији природних добара Авала – Космај који се налазе у зонама предложених режима II и III степена заштите, и то:
– постављање мањих осматрачница и надстрешница на местима која ће се одредити посебним програмима; 
	
– санација и уређење постојећих колских и пешачких стаза; 
– трим и бициклистичке стазе; и
– санација и уређење постојећих колских и пешачких стаза и на Авали изградња стазе здравља у дужини од 2.400 m, реконструкција пешачке стазе од аутобуске станице у подножју Авале до силазног пута у дужини од 180 m² (П=360 m²), реконструкција пешачке стазе од пансиона „Београд” до извора „Сакинац” у дужини 300 m (П=600 m²) и изградња трим стазе са 15 станица у дужини од 1.500 m, реконструкција асфалтно-пешачке стазе од извора „Сакинац” до паркинга код хотела „Авала” и уређење прилаза до објеката геонаслеђа.
За све наведене активности из наведених тачака 1) и 2) обавезно је прибављање услова Завода за заштиту природе Србије.
Израда плана детаљне регулације обавезна је за:
1) потенцијалне туристичке атракције у оквиру мезо целина, и то:
– локација Бела Река;
– локација Шупља Стена;
– локација Трешња са ловиштем Трешња;
2) за све зоне и комплексе са туристичком наменом на подручју Просторног плана, као и за изградњу свих објеката са туристичком наменом у зони са режимом заштите III степена природног добра, изузев за пратеће садржаје у функцији туризма;
3) изградњу нових објеката у функцији руралног туризма, који се налазе у оквиру III режима заштите;
4) потребе изградње инфраструктурних система и саобраћајница на подручју просторног плана, када је потребно и када постоји потреба за експропријацијом земљишта;
5) формирање бањског подручја Кораћичке бање заједно са бањом Селтерс којим би се усмерила изградња и доградња спортско-рекреативних и објеката за лечење и одговарајућих садржаја; 
	
6) садржаје у оквиру транзитно-туристичког центра „Авала”.
Прецизне границе планова детаљне регулације за локације: Бела Река, Шупља стена и Трешња биће дефинисане израдом концепта плана.
Директно спровођење Просторног плана, обавезном израдом урбанистичког пројекта, пре издавања локацијске дозволе, вршиће се на основу општих правила уређења и грађења овог просторног плана за: 
	
1) реконструкцију и адаптацију постојећих објеката у функцији еко (етно)-туризма у насељима Зуце, Брђани, Поповић, Оровац, Неменикуће, Амерић, Кораћица, Велика Иванча, Рогача, Дучина и Лисовић; 
	
2) за изградњу нових објеката у функцији руралног туризма, на грађевинском земљишту, наведених насеља.
За транзитно-туристички центар „Авала” урађен је пројекат, на иницијативу општине Вождовац, који је категорисан као пројекат од националног интереса, а усвајање од стране надлежних институција представља предуслов за његово привођење намени.
Пројектом су предвиђени следећи садржаји:
– Етно комплекс Србије;
– Аутокамп Авала;
– Термо-акватички комплекс за потребе рекреације;
– Омладински прихватни центар;
– Комплекс „Чарапићев Брест” са спортско забавним центром;
– Туристичка стајалишта регионалне железнице у Белом Потоку и Бубањ потоку;
– Туристичко-апартмански комплекс са везом на дечје одмаралиште на Шупљој стени;
– Туристичка бициклистичка трансферзала од Аде Циганлије, преко Топчидера, Јелезовачким потоком до Спомен парка Јајинци и транзитног туристичког центра Авала.
Генерални план Београда 2021, План генералне регулације грађевинског подручја насеља Рипањ и просторни планови градских општина Барајево, Сопот и Младеновац примењују се по питању намене површина (пољопривредно, шумско, водно и грађевинско земљиште) и правила уређења и правила грађења, у обухвату овог просторног плана, а на подручју изван површина планираних за директно спровођење овим просторним планом. 
	
Намену површина утврђену овим просторним планом у зонама I, II и III степена (режима) заштите није могуће мењати другим планским документима.
С обзиром на то да се у оквиру границе Просторног плана налази једно културно добро од изузетног значаја, у случају директног спровођења, потребно је обавити сарадњу и прибавити посебне услове Републичког завода за заштиту споменика културе.
Однос Просторног плана са другим планским документима и смернице за израду и усаглашавање планова
У обухвату Просторног плана примењују се важећи Генерални план Београда 2021, План генералне регулације грађевинског подручја насеља Рипањ (у фази израде Нацрта) и просторни планови градских општина Барајево, Сопот и Младеновац, укључујући и све важеће урбанистичке планове који су као такви дефинисани овим просторним плановима. Постојећа планска документација у надлежности локалних самоуправа може се спроводити уколико није у супротности са овим просторним планом. Измене и допуне Просторног плана подручја инфраструктурног коридора аутопута Е-75, деоница Београд – Ниш садрже смернице и препоруке за усмеравање развоја и планирање коришћења, организације и изградње простора у непосредном окружењу инфраструктурног коридора аутопута Е-75.
Даље управљање процесом планирања на планском подручју и имплементације овог просторног плана је потребно посебно усмеравати имајући у виду везу јавног и приватног сектора, што условљава примену принципа комбинације учешћа јавног и приватног сектора у имплементацији, и то на начин да јавне институције воде бригу и осигуравају имплементацију по питању законодавног оквира, намене земљишта и политике коришћења земљишта, на коме се развој налази у рукама јавно-приватних инвеститора (девелопера). Како би се обезбедила неопходна координација у имплементацији Просторног плана, потребно је применити посебне принципе који подразумевају: континуално преиспитивање и новелирање просторног плана, што повећава вероватноћу да планске одлуке буду међусобно усклађене и усаглашене са новим околностима и концепцијама; сагледавање и дефинисање импликација имплементације планских одлука и решења, као и утицаја стратешког оквира на постојеће планове и другу развојну документацију; међусобно усклађивање програмско-пројектних елемената који се односе на имплементацију, као и мера и инструмената имплементације; и уравнотежавање формалних и неформалних корака у имплементацији, односно планској комуникацији и интеракцији (у циљу избегавања да неформалне процедуре претходе формалним процедурама).
У случају израде нових просторних и урбанистичких планова који би обухватили део подручја овог просторног плана (изван зона II и III степена заштите) потребно је испоштовати следеће основне смернице, и то:
– очување природних добара и природних вредности које се исказују биолошком, геолошком и предеоном разноврсношћу;
– очување и одржавање значајних или карактеристичних обележја предела, оправдане вредношћу наслеђа, проистеклом из његове природне структуре и/или људске активности;
– очување и заштита шумских екосистема, и то: шуме Газдинске јединице „Авала” (854 ha), ГЈ „Степин луг” (492 ha), ГЈ „Спомен парк Јајинци” (82 ha), ГЈ „Губеревачке шуме” (1.573 ha), ГЈ „Трешња” (200 ha) и ГЈ „Космај” (660 ha), као и остатке шума и шуме изданачког порекла у сливу Топчидерске реке и гајева у долини реке Велики Луг;
– очување и заштита вредних станишта (биотопа) као савремени приступ у очувању разноврсности флоре и фауне која их настањује, међу којима су врсте које су у знатној мери заступљене на предметном подручју и међу којима је велики број заштићен по различитим основама;
– очување традиционалног културног шумадијског предела, и то кроз заштиту културних образаца поља и мреже живица, шумарака и приобалне вегетације дуж водених токова, као и традиционалног начина пољопривредне производње;
– очување и ревитализација водотокова;
– заштита културних вредности и очување животне средине.
Израда урбанистичких пројеката и урбанистичких планова на подручју овог просторног плана могућа је у складу са важећим просторним плановима јединица локалне самоуправе и урбанистичким плановима.
2.2. Спровођење просторног плана у секторским плановима и програмима
Спровођење и усаглашавање планских концепција, решења и пропозиција утврђених овим просторним планом у секторским плановима и програмима у складу са законом, обезбеђују:
– ЈП „Србијашуме”, као управљач заштићеног подручја, доношењем плана управљања и годишњих програма управљања заштићеним подручјем;
– Завод за заштиту споменика културе града Београда, у сарадњи с надлежним локалним самоуправама и приватним сектором, утврђивањем средњорочних и годишњих програма истраживања и заштите непокретних културних добара;
– Министарство надлежно за водопривреду, односно Републичка дирекција за воде, у сарадњи са Јавно водопривредно предузеће „Београдводе”, доношењем програма мониторинга квалитета воде и заштите вода, а у сарадњи са министарством надлежним за заштиту животне средине и министарством надлежним за просторно планирање и рударство;
– органи локалне самоуправе, доношењем средњорочних и годишњих програма развоја водоводне и канализационе инфраструктуре; планова и двогодишњих програма управљања отпадом и одлукама о комуналном реду;
– органи локалне самоуправе, у сарадњи са министарством надлежним за водопривреду, доношењем плана за проглашење ерозионих подручја и плана одбране од бујичних поплава на водотоковима ван система редовне одбране од поплава;
– органи локалне самоуправе, уз помоћ надлежног министарства, туристичких организација и туроператера, различитих невладиних и других организација, доношењем програма развоја туризма и програма промотивних активности; 
	
– органи локалне самоуправе, у сарадњи са министарством надлежним за пољопривреду и шумарство, асоцијацијама пољопривредних произвођача и власницима земљишта, доношењем програма уређења пољопривредног и шумског земљишта;
– Јавно предузеће „Србијашуме”, ревизијом опште основе газдовања шумама за шумско подручје обухваћено овим просторним планом и посебних основа газдовања шумама за газдинске јединице обухваћене овим просторним планом;
– Ловачки савези и корисници ловног подручја, ревизијом, односно доношењем ловних основа за газдовање ловним подручјем и ловиштима и годишњих планова газдовања ловиштима у обухвату овог просторног плана;
– Јавно предузеће „Путеви Србије”, у сарадњи са надлежним локалним самоуправама, усклађивањем средњорочних и годишњих програма изградње, рехaбилитације и одржавања државних путева;
– надлежне локалне самоуправе, односно општинска јавна предузећа надлежна за путеве, усклађивањем средњорочних и годишњих програма развоја општинских путева;
– надлежне локалне самоуправе у сарадњи с министарством надлежним за заштиту животне средине, реализацијом акционих програма заштите животне средине, преко локалних еколошких акционих планова (ЛЕАП);
– локалне самоуправе, доношењем планова управљања отпадом.
3. Приоритетна планска решења и пројекти
3.1. У области заштите природних добара и природних вредности
У области заштите природних добара и природних вредности: 
– реализација задатака, радова и активности који су детаљно и прецизно дефинисани у годишњим програмима, као инструментима реализације средњорочних докумената као што су донети планови управљања за ПИО „Авала” и ПИО „Космај”, за период 2011–2020. године;
– перманентан рад на истраживању, заштити и унапређењу заштићених и евидентираних природних добара и природних вредности предметног подручја;
– детаљна анализа и вредновање карактеристика идентификованих типова предела, евиденција покретачких снага и притисака услед којих се предели мењају, као и утврђивање циљних квалитета културног предела укључујући све заинтересоване стране (стручњаке, јавност, локалне и регионалне власти и др.);
– примена мера у газдовању шумама којима се осигурава умерено повећање површина под шумским екосистемима и побољшање њихове структуре и здравственог стања, посебно у погледу заступљености виших узгојних типова и већих дебљинских разреда, количине и квалитета дрвне масе, разноврсности и аутохтоности флористичко-дендролошког састава;
– побољшање стања фонда ловне дивљачи, постављање наменских објеката и опреме за потребе њене прихране, чувања и надзора;
– формирање неопходних географских информационих система природних система; 
	
– подизање заштитно емисијоних шума дуж саобраћајне инфраструктуре, индустријских објеката и у насељима;
– уклањање бесправно подигнутих објеката који нарушавају предеоне вредности;
– информисање и образовање јавности, изабраних представника и удружења и јачање свести грађана о вредности постојећих и будућих предела као темеља локалног идентитета, односно свести да пејзаж припада свим грађанима и сваки грађанин има обавезу да се о њему брине. Едукација путем семинара, стручних екскурзија и саветовања у области заштите природних добара и природних вредности на појединачним примерима, заштите и промоције предела и др.
1. Пројекат картирања и вредновања биотопа на предметном подручју
Једна од важних информационих основа подразумева сагледавање простора са еколошког становишта, односно кроз основне топографске јединице у екологији – биотопе. Инструмент који омогућава сагледавање простора са новим приступом јесте картирање и вредновање биотопа, којим се детаљно евидентирају биотопи (станишта) и прикупљају подаци о вегетацији, флори и фауни. Такође, овим процесом се врши вредновање биотопа са аспекта очувања разноврсности станишта и врста, њиховој заступљености и дистрибуцији, а на основу дефинисаних критеријума.
Намена: информациона основа за перманентно праћење, очување и заштиту биолошке разноврсности, као неизоставног елемената одрживог развоја.
Рок извршења: 2014–2018. године.
Извор финансирања: буџет града; IPA (Област заштите животне средине).
Одговорност: Завод за заштиту природе Србије, Министарство грађевинарства, саобраћаја и инфраструктуре и Министарство пољопривреде и заштите животне средине, Шумарски факултет, Биолошки факултет.
Напомена: аргументација за овај пројекат је утврђена Регионалним просторним планом Београда.
2. Пројекат детаљне категоризације и вредновања типова предела
Разноврсност предела настала дејством различитих комбинација природних и људских фактора, поред биолошке и геолошке разноврсности, представља природну вредност одређеног подручја. Недавно ратификована Европска конвенција о пределу налаже идентификацију, категоризацију и вредновање предела, као основ и смерницу за планирање културног предела, чиме би се обезбедио одрживи развој подручја. Основна карактеризација предела на предметном подручју већ је започета студијом типологије предела Београда за потребе примене Европске конвенције о пределима. Међутим, неопходно је да се овим пројектом категоризација изврши на детаљнијем нивоу и уради вредновање предела.
Намена: дефинисање карактера типова предела представља основу за очување предеоне разноврсности као природне вредности и као неизоставног елемената одрживог развоја.
Рок извршења: 2014–2018. године.
Извор финансирања: буџет града; IPA (Област заштите животне средине).
Одговорност: Завод за заштиту природе Србије, Министарство грађевинарства, саобраћаја и инфраструктуре и Министарство пољопривреде и заштите животне средине, Шумарски факултет, Биолошки факултет.
Напомена: аргументација за овај пројекат је утврђена Просторним планом Републике Србије.
3. Пројекат формирања стаза природе
У циљу сагледавања природних атракција потребно је формирати стазе природе које треба да повежу и учине приступачним места и просторе значајне са аспекта природе. Овим стазама се могу повезати и објединити и објекти културног наслеђа. На овај начин би се омогућило посматрање пејзажа са одређених места сагледавања, геолошких профила, флоре и фауне, водотокова, итд. 
	
Намена: едукација и рекреација.
Рок извршења: 2014–2018. године.
Извор финансирања: буџет Града; IPA (Област заштите животне средине); накнаде за коришћење заштићеног природног добра.
Одговорност: Завод за заштиту природе Србије, Јавно предузеће „Србијашуме”.
3.2. У области заштите споменика културе
У области заштите споменика културе:
– константан рад на истраживањима, конзервацији, заштити, унапређењу и промоцији свих културних добара и добара која уживају претходну заштиту;
– организација кампање информисања и образовања јавности, изабраних представника и удружења и јачање свести грађана о вредности постојећих и будућих предела као темеља локалног идентитета, односно свести да предео припада свим грађанима и сваки грађанин има обавезу да се о њему брине (едукација путем семинара, стручних екскурзија и саветовања у области заштите културне баштине на појединачним примерима и заштите и промоције предела); 
	
– уклањање бесправно подигнутих објеката;
– реализација пројекта етно села на подручју Авале и Губеревачких шума;
– обезбеђење институционалног мониторинга управљања пределима;
– реализација пројекта културних стаза са обезбеђењем доступности и изградњом пратеће инфраструктурне опреме;
– окончање започете израде пројекта под називом – Путеви деспота Стефана Лазаревића, почев од Београдске тврђаве, преко Авале и Космаја и његових средњевековних манастира Павловаца и Кастаљана до локалитета Црквине са каменом стрелом из XV века у Марковцу (спомен-обележје на месту смрти деспота Стефана Лазаревића). Осмишљавање програма, изградња објеката и реализација пратећих садржаја (едукативна и туристичка инфраструктура)14; 
	
– реализација пројекта Меморијалне стазе (Логор Гестапо-а, „Старо сајмиште”, спомен обележје „Топовске шупе” на Аутокоманди, Логор Бањица, Спомен парк Јајинци) и стазе посвећене антифашистичкој борби на подручју Авале и Космаја. „Споменик незнаном јунаку” на Авали (може бити у контексту иако представља спомен жртвама и настанку Југославије 1918. године), Споменик изгинулим руским ветеранима у Белом Потоку и спомен обележја на планини Космај из Првог и Другог светског рата.
1) Пројекат реализације културне стазе – Путеви деспота Стефана Лазаревића
Реализација пројекта под називом – Путеви деспота Стефана Лазаревића, почев од Београдске тврђаве, преко Авале и Космаја и његових средњевековних манастира Павловаца и Кастаљана до локалитета Црквине са каменом стрелом из XV века у Марковцу (спомен-обележје на месту смрти деспота Стефана Лазаревића). 
	
––––––––––
14 Реализације забавног парка у контексту пројекта „Путеви деспота Стефана Лазаревића”, са симулацијом живота средњевековног доба (архитектура, костими, кулинарство, организација витешких свечаности, лова и народних светковина) управо на подручју Космаја, током целе године са различитим интензитетом активности.
Пројекат обухвата: осмишљавње програма, изградњу објеката и реализацију пратећих садржаја, уз реализацију забавног парка са симулацијом живота средњевековног доба (архитектура, костими, кулинарство, организација витешких свечаности, лова и народних светковина) на подручју Космаја, а изван заштићеног подручја. 
	
Овај пројекат треба, током целе године са различитим интензитетом активности, да обезбеди културне садржаје и туристичку атрактивност. Такође, забавни парк би омогућио запошљавање већег броја људи у зависности од богатства садржаја.
Намена: подршка друштвеном и економском развоју, запошљавању и образовању.
Рок извршења: 2014–2018. године.
Извор финансирања: буџет Града, ИПА (Област подршке 2: Друштвено-економски критеријуми).
Одговорност: Министарство културе и информисања, Секретаријат за културу града Београда, Завод за заштиту споменика културе града Београда и Туристичка организација Београда.
3.3. У области туризма
У области туризма:
– преношење просторно-развојне организације и политике на градске општине (Вождовац, Сопот, Младеновац) као будућих центара развоја уз логистичку и другу помоћ локалне самоуправе, са циљем да се постигне свеукупни развој;
– формирати „банке локација” на локалном нивоу, тј. базе података о локацијама планираним за изградњу, браунфилд локацијама и сл, чиме ће се омогућити ефикасније и брже активирање локација и изградња;
– израда планова (менаџмент, мастер, урбанистичких, студија оправданости и сл) за све локације од значаја за туризам и израда нових номинација како би се зауставила непланска градња и деградација простора;
– туристичке зоне повезати туристичким итинерерима који би били засновани на путевима са акцентом на туристичку разноврсност: културно-историјских знаменитости, традиционалних производа, манифестација, природне лепоте и сл.;
– развој саобраћаја како би се побољшао приступ локацијама од значаја за туризам у сврху што веће искоришћености позиција у односу на уже и шире окружење;
– приступити обнови села у складу са европским стандардима (активирање територијалног потенцијала).
3.4. У области природних система и ресурса
У области природних система и ресурса:
– Израда геолошке карте за подручје Просторног плана, у размери 1:25.000 и то приоритетно за просторе на којима постоје индикације за проналажење нових минералних потенцијала;
– развој и имплементација геолошког информационог система;
– формирање јединствене базе података о лежиштима и појавама металичних и неметаличних сировина;
– израда хидрогеолошких и инжењерскогеолошких карата 1:25.000 и то првенствено листова на планираним коридорима важнијих саобраћајница и других инфраструктурних објеката; 
	
– израда студије о хидрогеолошком бонитету простора, са приоритетом за терене на трасама важнијих коридора;
– успостављање јединствене базе података о подземним водама које се могу користити за водоснабдевање и као вид обновљиве енергије (геотермалне воде и хладна енталпија);
– регулисање услова коришћења геолошке документације и доставе урађене геолошке документације.
3.5. У развоју саобраћаја и саобраћајне инфраструктуре:
1) Израда просторно – програмске анализе и плана детаљне регулације дела државног пута IIА реда 149 (Р-200) на потезу од петље „Авала” (око km 593+000), (укрштање са Обилазним аутопутем) до укрштања са државним путем IБ реда 25 (М-23).
Део овог најзначајнијег путног правца који пролази средишњим делом подручја посебне намене детаљно се плански сагледава кроз План детаљне регулације Новог Авалског пута од Кумодрашке улице до Кружног пута градска општина Вождовац, („Службени лист града Београда”, број 71/14). У складу са позицијом ове саобраћајнице њеном улогом у систему примарне путне мреже предметног подручја потребно је детаљно плански разрадити овај саобраћајни правац што би значајно подигло ниво услуге ове саобраћајнице и допринело подизању нивоа туристичке понуде региона кроз који пролази. Планом је потребно планирати и реализацију бициклистичке стазе уз ову саобраћајницу.
Израду планских решења могуће је реализовати фазно.
Предлог фазне реализације просторно-програмске провере и израде Плана детаљне регулације државног пута IIА реда 149 (Р-200) од Кружног пута до везе са државним путем IБ реда 25 (М-23):
– Прва фаза од Кружног пута до одмаралишта „Шупља Стена” у дужини од око 9,2 km са роком извршења до 2015. године;
– Друга фаза од одмаралишта „Шупља Стена” до целине „Трешња” у дужини од око 7,5 km са роком извршења до 2017. године;
– Трећа фаза од целине „Трешња” до Раље у дужини од око 6,6 km са роком извршења до 2019. године;
– Четврта фаза реализације од Раље до везе са државним путем IБ реда 25 (М-23) у дужини од око 12 km, са роком извршења до 2021. године.
Предлог извора финансирања: ЈП „Путеви Србије”, Дирекција за грађевинско земљиште и изградњу Београда.
Одговорност: ЈП „Путеви Србије”.
2) Израда планова детаљне регулације за изградњу другог колосека железничких пруга:
– Израда плана детаљне регулације једноколосечне магистралне пруге Београд – Младеновац – Ниш – Прешево – државна граница (Табановци), која је део паневропског Коридора X и њено проширење за још један железнички колосек.
– Израда плана детаљне регулације једноколосечне магистралне железничке пруге Београд – Раковица – Јајинци – Мала Крсна – Велика Плана и њено проширење за још један железнички колосек.
Предлог извора финансирања: „Железнице Србије” а.д.
Одговорност: „Железнице Србије” а.д.
Рок извршења: 2015. година.
3) Израда плана детаљне регулације за повезивање железничких пруга:
– Београд – Младеновац – Ниш – Прешево – државна граница (Табановци) и Београд – Раковица – Јајинци – Мала Крсна – Велика Плана, на потезу од станице Рипањ тунел до Малог Пожаревца.
Предлог извора финансирања: „ Железнице Србије” а.д.
Одговорност: „Железнице Србије” а.д.
Рок извршења: 2015. година.
4) Израда просторно-програмске анализе и Плана детаљне регулације бициклистичке стазе на потезу од Бање Селтерс у Младеновцу преко Космаја до Ђуринаца.
Предлог извора финансирања: Дирекција за грађевинско земљиште и изградњу Београда.
Одговорност: Дирекција за грађевинско земљиште и изградњу Београда, органи локалне самоуправе градских општина Младеновац и Сопот.
Рок извршења: 2015. година.
3.6. У развоју комуналне инфраструктуре
1) Израда Студије оправданости и изградња система за управљање отпадом у Београду:
Предлог извора финансирања: IPA фонд ЕУ, новчана средства приватног сектора у оквиру ППП, средства локалне самоуправе и средства јавних комуналних предузећа. 
	
Одговорност: Секретаријат за заштиту животне средине.
Рок извршења: 2018. година.
2) Израда пројекта санације и уређења депоније у Сопоту, као и дивљих депонија на подручју овог плана: 
	
Јавно комунално предузеће „Сопот” одлаже отпад прикупљен са територије ове општине на неуређеној и несанитарној депонији. Изградњом центра за управљање отпадом у Винчи стећи ће се услови за санацију и затварање ове депоније. Са друге стране, већ сада је могуће (бољом организацијом прикупљања отпада и системом казнених мера) извршити санацију свих дивљих депонија на територији овог плана.
Предлог извора финансирања: IPA фонд ЕУ, средства локалне самоуправе и ЈКП. 
	
Одговорност: ЈКП „Сопот”, ЈКП „Градска чистоћа”, ЈКП „Младеновац”, ЈКП „10. октобар”.
Рок извршења: 2018. година.
3) Израда генералног плана уређења и проширења гробља:
Предлог извора финансирања: Средства локалне самоуправе.
Одговорност: Секретаријат за урбанизам града Београда.
Рок извршења: 2018. година.
3.7. У развоју водопривредне инфраструктуре
3.7.1. Водоснабдевање
Водоснабдевање:
– донети нова решења о утврђивању зона и појасева санитарне заштите у складу са новом регулативом;
– дефинисање санитарних зона заштите постојећих изворишта и стриктно поштовање режима заштите локалних бунара и изворишта;
– изградња нових бунара на постојећим извориштима; 
– повезивање свих парцијалних водовода у јединствен интеркомунални општински систем а потом повезивање на београдски водоводни систем;
– изградња примарних објеката водоводног система за насеља Пиносава и Бели Поток (цевоводи, резервоари и црпне станице);
– изградња магистралних водова и објеката за насеље Рипањ – резервоар „Дражановац”, цевовод Ø400 mm од Ресника до ЦС „Рипањ” (цевоводи и резервоари);
– изградња и реконструкција секундарних цевовода минимум Ø150 mm II, III, IV и V висинске зоне предметне територије у насељима и туристичким центрима.
1) Израда плана детаљне регулације водоснабдевања насеља Рипањ.
Израда ПДР-а је потребна с обзиром да се само део насеља снабдева водом из београдског водоводног система, а највећи део из сопствених система или из индивидуалних извора и бунара. 
	
У Јавно комуналном предузећу „Београдски водовод и канализација” изграђен је Генерални пројекат водоснабдевања насеља Рипањ, током 2009. године који би могао бити основа за даљу разраду планске и пројектне документације.
Предлог извора финансирања: Дирекција за грађевинско земљиште и изградњу Београда.
Одговорност: Дирекција за грађевинско земљиште и изградњу Београда.
Рок извршења: 2018. година. 
3.7.2. Одвођење и третман отпадних вода
Одвођење и третман отпадних вода:
– изградња ППОВ у Младеновцу, Сопоту, Барајеву и болечком канализационом систему; 
	
– изградња локалних ППОВ и канализационих мрежа у насељима Рипањ, Бели Поток, Зуце и Пиносава;
– развој канализационе мреже по сепарационом систему;
– сукцесивна изградња канализације у сеоским насељима, на подручју усамљених кућа за одмор и др.;
– израда програма развоја изградње и одржавања непропусних септичких јама за остала насеља мањих густина;
– изградња канализације за насеље Раковица село;
– изградња колектора и ретензије у Кумодрашком сливу;
– изградња канализације у Јајинцима за слив бањичког колектора. 
1) Израда Плана детаљне регулације каналисања и пречишћавања отпадних вода за насеље Рипањ.
Предметно подручје није третирано у погледу организованог одвођења отпадних вода. Отпадне воде се одводе у водопропусне септичке јаме. Општина Вождовац је израдила генерални пројекат каналисања и пречишћавања отпадних вода приградских насеља на територији општине Вождовац у Београду током 2007. године, који би могао бити основа за бољу разраду планске и пројектне документације за насеље Рипањ. У току је реализација овог пројекта за насеља Пиносава, Бели Поток и Зуце. 
	
Предлог извора финансирања: Дирекција за грађевинско земљиште и изградњу Београда. 
	
Одговорност: Дирекција за грађевинско земљиште и изградњу Београда, Јавно комунално предузеће „Београдски водовод и канализација”, органи локалне самоуправе општине Вождовац. 
	
Рок извршења: 2018. година. 
3.7.3. Уређење водотока
Уређење водотока:
– одржавање постојећих мелиорација, ретензија, водорегулација, линијских система и објеката од великих спољних и унутрашњих вода; 
	
– регулација водотокова на оним деоницама где је смањен протицајни профил и постоји опасност од сливања велике воде;
– регулација водотока Велики Луг, Болечица, Јелезовац, Раковачки поток, Милошев Поток, Кумодрашки поток, Сопотска река, Раља, Сибничка река и Турија; 
	
– изградња акумулација на притокама Топчидерске реке: Дућевац, Паланка, Шугиловац, Ковина, Збег, Пречица, Ресник 2, Аћинац и Бела река;
– изградња ретензије на Јелезовачком потоку и Кумодрашком потоку;
– регулација Топчидерске реке од km 12+300 до km 19+660 (од Ресника до Рипња);
– израда програма, дефинисања приоритета и динамике изградње планираних акумулација и ретензија у функцији одбране од поплава, ублажавања ерозије и проблема маловодности у летњем периоду на подручју Сопота.
1) Израда плана детаљне регулације Топчидерске реке од km 12+300 до km 19+660 и малих водотока са акумулацијама у сливу Топчидерске реке.
Режим вода добрим делом није регулисан тако да при већим пљусковима долази до формирања поплавних бујичних таласа, изливања вода из корита и плављења низводних делова слива. 
	
Израђени је идејни пројекат регулације Топчидерске реке од km 12+300 до km 17+800 и од km 17+800 до km 19+660 и генерални пројекти регулације малих водотока у сливу Топчидерске реке – Дућевац и Паланка са акумулацијама и генерални пројекат малих водотока у сливу Топчидерске реке (Брђански, Дубоки, Ковински и други) који могу бити основа за израду ПДР-а.
Предлог извора финансирања: ЈВП „Београд воде”. 
Одговорност: ЈВП „Београд воде” и органи локалне самоуправе градских општина Раковица и Вождовац. 
	
Рок извршења: 2018. година.
3.8. Електроенергетска инфраструктура
Енергетска инфраструктура:
– изградња ТС 110/10 kV „Jajинци”, инсталисане снаге Sinst = 2х40 МVA, са двосистемским прикључним 110 kV водом до постојећег надземног вода који повезује ТС „Београд 11” и ТС „Београд 17”;
– изградња ТС 35/10 kV „Рипањ 2”, инсталисане снаге Sinst = 2х8 МVA, са двосистемским прикључним 35 kV водом од ТС 110/35/10 kV „Раља” до огранка за ТС 35/10 kV „Врчин”;
– изградња прикључног вода 35 kV од ТС 110/35/10 kV „Београд 18 (Раља)” до огранка ТС 35/10 kV „Врчин” и до планиране ТС 35/10 kV „Рипањ 2”;
– изградња надземног вода 35 kV од ТС 35/10 kV „Врчин” до постојећег вода 35 kV који повезује ТС 110/35/10 kV „Београд 18 (Раља)” и ТС 35/10 kV „Рипањ”;
– изградња надземног вода 35 kV од ТС 110/35/10 kV „Београд 18 (Раља)” до огранка ТС 35/10 kV „Сопот”; 
	
– модернизација дистрибутивне електро мреже и наплате услуге по усвојеном програму Електродистрибуције Београд;
– развијање нисконапонске мреже и нових ТС 10/0,4 kV на предметном подручју.
3.9. Телекомуникациона инфраструктура
Телекомуникациона инфраструктура:
– превођење мреже са коаксијалним и симетричним кабловима на оптичке каблове;
– проширење капацитета постојећих централа и постојеће комутационе опреме са потребном мрежом кабловских водова;
– реконструкција постојећих и изградња нових приступних мрежа као и даље осавремењавање ТК чворишта у циљу пружања широкопојасних сервиса корисницима;
– изградња и постављање нових мултисервисних платформи (IPAN: MSAN, DSLAM) као и друге ТК опреме у кабинетима у склопу децентрализације телекомуникационе мреже;
– полагање PVC цеви на местима укрштања траса са коловозом, као и испод асфалтираних површина на трасама каблова;
– у насељеним местима где није исплативо градити кабловску приступну мрежу, градити бежичну приступну мрежу у CDMA технологији;
– изградња базних станица мобилне телефоније и покривање целокупне предметне територије 3G сигналом мобилне телефоније; 
	
– задржавање постојећих пошта, уз евентуално отварање нових у насељима и зонама са већим бројем корисника (веће привредне зоне), као и отварање „уговорних пошта” у оквиру трговинско-угоститељских, сервисних и туристичких објеката; 
	
– трансформацијa и модернизацијa постојећих ТК јединица; 
– дислоцирање ТВ предајника са врхa Космаја (628 m) на коту Малован (628 m);
– изградња новог ТВ предајника и новој локацији Торлак/Кумодраж (332 m).
3.10. У области заштите од елементарних непогода
У области заштите од елементарних непогода:
– израда катастра клизишта за простор Просторног плана у размери 1: 5.000 и то приоритетно за просторе који су најугроженији;
– развој и имплементација геолошког информационог система;
– формирање јединствене базе података о катастру клизишта и нестабилних падина;
– израда хидрогеолошких и инжењерскогеолошких карата и то првенствено листова на планираним коридорима важнијих саобраћајница и других инфраструктурних објеката; 
	
– регулисање услова коришћења геолошке документације и доставе урађене геолошке документације.
3.11. У области заштите од пожара
У области заштите од пожара:
– израда елабората превентивних мера заштите од пожара за пределе изузетних одлика „Авала” и „Космај” и за Губеревачке шуме.
4. Мере и инструменти за имплементацију
4.1. Планско-програмске мере и инструменти
Планско програмске мере и инструменти:
– израда елабората за заштиту евидентираних природних добара на предметном подручју;
– израда пројекта детаљније анализе и вредновања карактера издвојених типова предела, као и дефинисање културних предела који ће затим бити подељена на зоне са различитим степеном заштите и третманом културног наслеђа и израда плана развоја туризма са предлогом мера за организовање туристичких тура и реализацију културних стаза;
– израда програма система праћења стања, прикупљање и обрада података о вегетацији, флори и фауни;
– израда посебних основа газдовања шумама у приватној својини на предметном подручју;
– израда акционог плана за заштиту предела и за заштиту биодиверзитета;
– израда пројекта стаза природе;
– израда пројеката и програма путем којих се промовише културно наслеђе (тематске радионице, манифестације, иницијативе и сл), кроз ангажовање стручних кадрова и коришћење постојеће расположиве документације;
– увођење и дефинисање културних подручја, програма заштите споменика културе у оквиру заштићених предела Авале и Космаја; 
	
– израда студије о културним подручјима на државном нивоу, и њихова диференцијација на различите степене заштите и мрежно повезивање, као информациона основа за заштиту, планирање, управљање и мониторинг свих промена културног наслеђа као необновљивог ресурса;
– израда студије оправданости за проглашење туристичке локације Авала;
– израда студије оправданости за проглашење туристичке локације Космај;
– израда плана заштите слива Топчидерске реке и Великог Луга од загађивања и програм мониторинга;
– пројекти подстицања и јачања свести о значају заштите животне средине и сарадња са удружењима грађана и невладиним организацијама;
– израда плана одбране од бујичних поплава; 
– израда плана за проглашење ерозионих подручја за подручје града Београда;
– израда документације за заштиту изворишта (елаборат о зонама санитарне заштите изворишта у складу са одредбама Правилника о начину одређивања и одржавања зона санитарне заштите изворишта водоснабдевања) и успостављање зона заштите;
– израда планске документације за изградњу постројења за пречишћавање отпадних вода;
– израда стратешких карата буке и локалних акционих планова; 
– израда катастра септичких јама са циљем утврђивања еколошког статуса насеља и припрему планско-пројектних основа за избор система одвођења и пречишћавања отпадних комуналних отпадних вода; 
	
– израда плана затварања и санације депоније у Сопоту; идентификација и санација дивљих одлагалишта отпада; израда студије за истраживање локација за рециклажна дворишта/центре;
– израда планова за проширење гробаља;
– израда студије заштите и доношење акта о проглашењу заштићеног подручја (према Закону о заштити природе), међу којима приоритет имају: евидентирана природна добра, подручје од Степиног Луга, Јајинаца, Авале, Липовачке и Губеревачких шума до Космаја као парка природе.
– израда катастра геолошке документације и базе података о лежиштима и квалитету техничког камена;
– израда стратегије за смањење ризика од земљотреса;
– израда стратегије за смањење ризика од клизишта и других појава нестабилности; 
	
– израда базе података о клизиштима и нестабилним падинама.
4.2. Организационе мере и инструменти
Организационе мере и инструменти:
– организовање активности на промоцији вредности ПИО „Авала” и ПИО „Космај”, као и свих природних вредности предметног подручја за локалну самоуправу, кориснике и посетиоце (интернет презентација, израда публикација, израда тематских флајера и лифлета, одржавање радионица, презентација, трибина и округлих столова, снимање и приказивање пропагандних филмова, формирање водичке службе и др.);
– афирмација заштите природе кроз развој туризма и пољопривреде на принципима одрживог развоја;
– предупређивање и смањење активности и процеса који представљају факторе угрожавања природних добара, као што су изградња објеката (куће, викендице и угоститељски објекти), комунални и биљни отпад, неовлашћена сеча шума, шумски пожари, употреба пестицида и хербицида у пољопривреди, инфраструктурно оптерећење, активности излетника (уништавање зелених површина, сакупљање биљака и животиња, бацање отпадака, уништавање мобилијара итд) и природне непогоде на које човек може да утиче на известан начин (нпр. бројност штетних инсеката на терену);
– очувања и конзервације културног наслеђа као ресурса који има улогу чување окружења (естетика и хигијена), стварајући динамичну заједницу и одрживу локалну економију;
– повећање конкурентности културног подручја, културног предела или историјског језгра као инвестиционе локације; 
	
– привлачење улагања путем појачаног маркетинга и употребом разних логистичких подршки, модернизација урбане структуре, уклапање нових архитектонских форми, флекисбилнијих, али хaрмонично повезаних са културним наслеђем;
– даљи развој мониторинга површинских и подземних вода према захтевима оквирне директиве о водама;
– наставити са спровођењем систематске контроле воде са јавних чесми;
– увођење мониторног система за праћење потрошње и губитака у свим гранама водоводног система;
– успостављање јавно-приватног партнерства у комуналним услугама, образовање и јачање свести о потреби одвојеног сакупљања отпада;
– објединити све активности на вишенаменском коришћењу вода и реализацији интегралних водопривредних система;
– стављање институционалне одговорности и организованости ефикасног управљања заштитом животне средине, посебно необновљивих природних ресурса, заштите културног наслеђа, природних добара и биодиверзитета, на локалном нивоу;
– јачање административних капацитета за ефикасније спровођење прописа у области заштите животне средине на локалном нивоу;
– информисање јавности о квалитету вода, квалитету земљишта, квалитету ваздухa, буци и њеном штетном дејству у животној средини, као и о неопходности заштите и очувања здраве животне средине;
– припрема и спровођење образовних програма и информисање пољопривредног становништва о утицајима пољопривреде на животну средину; 
	
– имплементација Националног програма заштите животне средине;
– имплементација Националне стратегије која се односи на питање одрживог коришћења природних ресурса и добара;
– примена Стратегије пошумљавања подручја Београда („Службени лист града Београда”, број 20/11).
4.3. Економско-финансијске мере
Економско-финансијске мере:
– дефинисање извора финансирања кроз буџет Републике Србије, буџет града и локалних самоуправа, као и фондова за планирање и развој на регионалном и локалном нивоу;
– извор финансирања за реализацију базе података о лежиштима и квалитету техничког камена, клизиштима и нестабилним падинама, из министарства надлежног за заштиту животне средине и министарства надлежног за просторно планирање и рударство, као и министарства надлежног за инфраструктуру;
– повећање државног улагања у различите облике заштите природе и процена економског потенцијала природних добара и природних вредности у дугорочном смислу, као и у различите облике заштите културног наслеђа;
– накнаде за коришћење заштићеног природног добра;
– формирање сета економских мера за санкционисање негативних ефеката у простору на регионалном или локалном нивоу;
– у области туризма: привлачење страних донаторских средстава, развојни кредити и субвенциониране камате, промоције посебних зона за изградњу, ослобађање или смањење пореза на добит, ослобађање или смањење пореза на новозапослене, диференциране боравишне таксе, диференциране туристичке накнаде, пенали за изградњу неадекватних капацитета на приоритетним туристичким локацијама;
– програм прекоогранична сарадња Србије (IPA) у области заштите животне средине и заштите културног наслеђа;
– програм УН за насеља (UN Habitat);
– програм УН за развој (UNDP);
– процена економског потенцијала непокретних културних добара;
– доношење сета економских мера (пореске олакшице, комуналне таксе,  субвенције, компензације, кредитни аранжмани итд), нарочито у контексту подстицања приватних власника објеката етно наслеђа у правцу развијања делатности, очувања и заштите објеката као и у функцији развоја туризма;
– издвајање средстава из прихода стечених коришћењем потенцијала културног  наслеђа (културни, рурални туризам итд) у сврху очувања и заштите објеката културног наслеђа;
– средства државне и локалне управе за реализацију планираних активности на заштити и презентацији културне баштине и реализацију планираних културних стаза;
– формирање јавно-приватних облика финансијске сарадње;
– повећање финансијске помоћи и других облика друштвене потрошње који охрабрују власнике да чувају историјске структуре културног наслеђа, подршка, односно помоћ постојећем локалном бизнису и заштита становника са малим примањима; 
	
– избегавање измештања становника; 
– промовисање свести о заједништву и идентитету;
– економски стимулисати за смањење потрошње високо квалитетне воде у производним делатностима;
– увођење пореских олакшица за власнике земљишта које има статус водног земљишта (посебно у зони ретензија);
– увођење подстицајних мера за рециклажу и поновно коришћење отпада;
– новчана средства приватног сектора у оквиру ППП;
– капитална бесповратна средства из претприступних фондова Европске уније (ИПА);
– средства локалне самоуправе и средства јавних комуналних предузећа (сопствена средства);
– дугорочни кредити од стране међународних финансијских институција (МФИ);
– увођење општинских еколошких такси;
– увођење пооштреног система економских мера за стимулацију спречавања или смањења настанка загађења на извору;
– увођење подстицајних економских мера за коришћење природних ресурса на одрживом нивоу;
– подстицајним економско-финансијским мерама стимулисати развој и унапређење енергетски ефикасних објеката и постројења и коришћење обновљивих извора енергије;
– подстицајним економско-финансијским мерама стимулисати развој и унапређење система, еколошке/органске пољопривреде;
– наплаћивање накнада за одлагање отпада, за отпадне воде, за емисију загађујућих материја у ваздуху и др.; 
	
– примена принципа „загађивач плаћа” по коме су сви садашњи и будући загађивачи дужни да надокнаде штету насталу загађивањем, као и коришћење средстава добијених на овај начин за инвестирање у заштиту животне средине.
4.4. Нормативно правне мере и инструменти
Нормативно правне мере и инструменти су:
– доношење одлука о изради пројеката и планова неопходних за заштиту евидентираних природних добара и природних вредности; 
	
– доношење прописа у вези са заштитом, управљањем и планирањем предела, а у циљу спровођења предеоних политика;
– дефинисање метода и начина спровођења мониторинга биодиверзитета;
– израда критеријума за вредновање предела и дефинисање циљних вредности предела;
– доношење новог закона о непокретним културним добрима;
– ревизија и доношење заосталих одлука о категоризацији културних добара по убрзаном поступку и у складу са новим законом;
– доношење одлука о изради пројеката и планова неопходних за заштиту природних добара и културних вредности;
– даље усаглашавање домаће регулативе са стандардима и регулативом ЕУ;
– преношење Директиве којом је дефинисан квалитет воде намењене за купање 76/160/ЕЕЗ.