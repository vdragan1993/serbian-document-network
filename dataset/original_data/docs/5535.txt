На основу члана 19. став 4. Закона о планирању и изградњи
(„Службени гласник РС”, број 47/03),
Влада Републике Србије, на предлог Републичке агенције за
просторно планирање, доноси
 
 
УРЕДБУ

о 
утврђивању Просторног плана подручја археолошког налазишта Ромулијана–Гамзиград
„Службени гласник
РС“, број 131 од
7. децембра
2004.
 
  
Члан 1.
Утврђује
се Просторни план подручја археолошког налазишта Ромулијана–Гамзиград (у даљем тексту:
Просторни план), који је одштампан уз ову уредбу и чини њен саставни део. 
 
Члан 2.
Просторним
планом утврђују се основе организације, коришћења, уређења и заштите подручја археолошког
налазишта Ромулијана–Гамзиград, на делу територије општине Зајечар. 

 

Члан 3.
Просторни
план се састоји из текстуалног дела и графичких приказа.
Графички
прикази (рефералне карте) израђени су за намену простора у односу на зоне заштите,
културну баштину и природне вредности, организацију простора и саобраћаја и техничке
системе, у размери 1:25.000.
Графичке
приказе израђене у шест примерака, оверава својим потписом министар надлежан за
послове просторног планирања и урбанизма. 

 

Члан 4.
Просторни
план се остварује плановима детаљне регулације, плановима и програмима развоја и
прописима и општим актима донетим за његово спровођење. 

 

Члан 5. 
Уговор
о имплементацији Просторног плана закључиће Министарство за капиталне инвестиције,
Министарство културе, Министарство науке и заштите животне средине, Министарство
пољопривреде, шумарства и водопривреде, Министарство рударства и енергетике, Републички
завод за заштиту споменика културе, Републичка агенција за просторно планирање и
Скупштина општине Зајечар.

 

Члан 6. 
По
један примерак графичких приказа из члана 3. став 2. ове уредбе чува се трајно у
Влади Републике Србије, министарству надлежном за послове просторног планирања и
урбанизма, Републичком заводу за заштиту споменика културе и Скупштини општине Зајечар,
а по два примерка у Републичкој агенцији за просторно планирање.
Аналитичко-документациона
основа на којој се заснива Просторни план чува се трајно у Републичкој агенцији
за просторно планирање.

 

Члан 7.
Право
на непосредан увид у графичке приказе из члана 3. став 2. ове уредбе имају правна
и физичка лица.

 

Члан 8.
Урбанистички
планови и пројекти ускладиће се са одредбама ове уредбе на начин утврђен Просторним
планом.
Планови
и програми развоја који се доносе по посебним прописима, прописи и други општи акти,
ускладиће се са одредбама ове уредбе у року од две године од дана њеног ступања
на снагу.
Урбанистички
планови и пројекти, планови и програми развоја донети до дана ступања на снагу ове
уредбе, примењују се у деловима који нису у супротности са овом уредбом.

 

Члан 9.
Текстуални део Просторног плана објављује се у „Службеном
гласнику Републике Србије”.
Ова уредба ступа на снагу осмог дана од дана објављивања
у „Службеном гласнику Републике Србије”.
 
05 број
110-7546/2004-001
У Београду, 19. новембра
2004. године

Влада Републике Србије
Потпредседник,

Мирољуб Лабус, с.р.

 

	 

ПРОСТОРНИ ПЛАН
ПОДРУЧЈА АРХЕОЛОШКОГ
НАЛАЗИШТА 
РОМУЛИЈАНА
 
(Текстуални део)
 
1. ПОЛАЗНЕ ОСНОВЕ
 
1.1. Границе и биланс површина подручја Просторног плана,
подручја археолошког налазишта и зона заштите
По Одлуци Владе Републике Србије о изради Просторног плана
подручја археолошког налазишта Ромулијана – Гамзиград, као и по Програму израде
Просторног плана подручја археолошког налазишта Ромулијана – Гамзиград, прелиминарна
граница подручја Плана обухвата целе катастарске општине Гамзиград и Звездан на
територији општине Зајечар.
Граница подручја Плана установљена је у оквиру територија
КО Гамзиград и КО Звездан, по критеријумима заштите непокретних културних добара
од изузетног значаја, на прелиминарној листи непокретних културних добара Србије
и Црне Горе за упис у Листу светске природне и културне баштине, заштите осталих
бројних културних добара, као и по критеријумима заштите природе и природних вредности
у оквиру предела који обухвата културна добра.
Граница подручја Плана, која истовремено чини и границу
заштитне зоне подручја археолошког налазишта, било је разложно кориговати само у
односу на границу катастарске општине Звездан. У том смислу, из заштитне зоне подручја
археолошког налазишта искључени су делови КО Звездан укупне површине од 613,5 хектара
и то: део ван насеља Звездан, обухваћен грађевинским подручјем града Зајечара по
ГУП-у Зајечара (335,4 хектара), као и најудаљенији, крајњи северни део КО Звездан,
северно од локалитета „Густа шума" и изворишта Николичевске реке (278,1 хектара).
На тај начин утврђена је површина подручја Плана од 5.099,7 хектара, односно на
целој КО Гамзиград 2.252,0 хектара и на већем делу КО Звездан 2.847,7 хектара.
Подручје археолошког налазишта Ромулијана – Гамзиград представља
ширу природно-антропогену предеону целину око простора заштићене околине утврђене
царске палате Ромулијана и меморијалног комплекса на Магури. Подручје археолошког
налазишта обухвата површину од око 2.685,7 хектара (око 1.582 хектара у КО Гамзиград
и око 1.103,7 хектара у КО Звездан). Предеона це лина подручја археолошког налазишта
обухвата цео природни амфитетар на десној обали Тимока, долину и терасе Тимока са
насељима и саобраћајницама и ужи појас стрме леве обале Тимока.
Подручје археолошког налазишта диференцирано је на зоне
I, II.1, II.2 и III степена заштите. Границе подручја археолошког налазишта одређене
су највећим делом ободом зоне са прелазним режимом заштите II.2 степена, сем на
северозападној и југоисточној страни где су одређене границом зоне III степена заштите.
Зону И, највишег и најстрожијег степена заштите, чини простор
заштићене околине утврђене царске палате Ромулијана, меморијалног комплекса на Магури
и још 16 мањих налазишта. На овом простору површине 175,0 хектара концентрисана
су најзначајнија откривена и потенцијална појединачна археолошка налазишта.
Око зоне I степена заштите предвиђене су зоне са прелазним
режимом заштите II.1 и II.2 степена, у оквиру предеоне целине природног амфитетра
на десној обали Црног Тимока и у јужном делу подручја, као и на истакнутом побрђу
уз леву обалу Црног Тимока. Ове зоне предвиђене су са основном функцијом очувања
аутохтоне природне околине налазишта, у домету визуелне перцепције предела из зоне
I степена заштите (конкретно са локалитета царске палате).
Зона са прелазним режимом II.1 степена заштите са површином
од 502,0 хектара обухвата континуални простор ужег предела око зоне I степена заштите,
до видног радијуса од око 1.500 m од геометријског средишта утврђене царске палате
(тј. у ближе сагледивом делу природног амфитетатра), односно знатно мање до визуелних
препрека оближњих узвишења.
Зона са прелазним режимом II.2 степена заштите са површином
од 878,4 хектара обухвата простор до видног радијуса од 3.000 m око зоне са прелазним
режимом II.1 степена заштите, у оквиру природног амфитетатра на десној обали Тимока,
као и у оквиру побрђа уз леву обалу Тимока. Површине ове зоне нису континуалне,
а добијене су перцептивном анализом рељефа подручја археолошког налазишта из круга
радијуса 500 m од геометријског средишта утврђене царске палате.
Зона III степена заштите површине око 1.130 хектара (такође
дисконтинуална) захвата остале површине подручја археолошког налазишта ван зоне
са прелазним режимом II.1 степена заштите, као и између површина II.2 степена заштите
(долине Црног Тимока и његових притока, са насељима и саобраћајницама, невидљиви
од царске палате).
Заштитну зону подручја археолошког налазишта са најблажим
режимом заштите на површини од око 2.414 хектара, чини сав простор подручја Плана
ван подручја археолошког налазишта. На јужном, као и на мањем северозападном делу
подручја Плана, граница подручја Плана поклапа се са границом подручја археолошког
налазишта, тако да нема заштитне зоне, али она овде и није неопходна с обзиром на
природне морфолошке препреке (развође и клисура).
Границе подручја Плана, подручја археолошког налазишта и
зона његове заштите приказане су на свим графичким прилозима Плана 1–5 и рефералним
картама Плана 1–4.
Биланс површина подручја Плана и археолошког налазишта по
зонама заштите установљен је дигиталним планиметрисањем у оквиру званичних података
Катастра (Геодетска управа СО Зајечар) и приказан је на Табели 1.
 
 

 
Граница
зоне I степена заштите утврђена је Одлуком СО Зајечар о границама културног добра
Ромулијана – Гамзиград и његове заштићене околине из 1990. године (са списком катастарских
парцела). Границе зона са прелазним режимом заштите II.1 и II.2 степена и зоне III
степена заштите, односно подручја археолошког налазишта, као и заштитне зоне археолошког
налазишта, односно подручја Плана, утврдиће се катастарски по одредбама Плана о
границама (у рефералним картама 1–4), у оквиру граница КО Гамзиград и КО Звездан.

1.2.
Обавезе, услови и смернице из планских докумената вишег реда и суседних подручја
Од
релевантних планских докумената, подручје Плана обухваћено је одредбама Просторног
плана Републике Србије, а мањи југоисточни део подручја Генералним урбанистичким
планом Зајечара. 
По
одредбама Просторног плана Републике Србије (Закон о Просторном плану Републике
Србије, „Службени гласник РС" 13/96), у плану заштите непокретних културних
добара, верификована је прелиминарна листа непокретних културних добара Републике
Србије, по којој је археолошко налазиште Ромулијана – Гамзиград предвиђено за упис
у Листу светске природне и културне баштине UNESCO. У том смислу, развој свих активности,
организација, уређење и коришћење простора на територијама КО Гамзиград и КО Звездан
биће усклађени са критеријумима заштите, ревитализације и културолошког коришћења
Светске културне баштине. 
Планом
заштите природе и екосистема, територије КО Гамзиград и КО Звездан обухваћене су
природно-антропогеним екосистемима, без добара изузетних природних вредности од
посебног националног значаја и без добара са значајним природним вредностима.
По
одредбама плана развоја туризма и организације туристичких простора, на подручју
КО Гамзиград и КО Звездан могући су следећи видови туризма: туризам на водама, транзитни
туризам, бањски туризам, културолошки туризам, ловни туризам и сеоски туризам. Подручје
ових КО обухваћено је северним огранком Источне туристичке зоне Србије, у највишем,
I степену, са деоницама друмских транзитних туристичких праваца – Е-761 Параћин–Зајечар–Бугарска
и Е-771 Ниш–Зајечар–Кладово–Румунија, Зајечаром као градским туристичким центром
III степена, националног ранга и Гамзиградском Бањом као бањом II степена, националног
ранга. Развој туристичке понуде у оквиру северног огранка Источне туристичке зоне
заснован је првенствено на остваривању статуса Ромулијане као добра Светске природне
и културне баштине, као и на физичким фондовима и потенцијалима понуде Гамзиградске
Бање и Зајечара.
Генерални
урбанистички план Зајечара (ЈП „Простор", Зајечар, 2001. године), са одредбама
нових измена и допуна, као и интереси локалне самоуправе Зајечара, уважени су у
Просторном плану највећим делом. Део територије ГУП-а источно од грађевинског рејона
насеља Звездан, који обухвата грађевинско подручје града Зајечара, искључен је из
подручја Просторног плана, јер би режим заштитне зоне археолошког налазишта ограничио
постојеће и могуће намене овог простора ГУП-а (највећим делом изграђеног), а то
истовремено не би битно допринело заштити археолошког налазишта.
Од
осталих одредби у новим изменама и допунама ГУП-а Зајечара, за подручје Просторног
плана значајне су новопланиране путне обилазнице на западном делу подручја ГУП-а,
посебно јужна магистрална обилазница, која од постојећег магистралног пута М-5 треба
да се одвоји код постојећег споја овог пута са регионалним путем Р-105б и да у оквиру
подручја Плана обиђе насеље Звездан са југозападне стране. Опредељење за изградњу
ове саобраћајнице и прецизирање њене трасе посебно су значајни за решавање простора
између Звездана и сакралног комплекса Магура. Две северне варијантне путне обилазнице
не представљају значајније условљености и ограничења за подручје Плана, изузев захтева
за оптимално уклапање у природни предео и потребе обиласка Зањевачке цркве на нешто
већем растојању него што је предвиђено. Мањи југоисточни део подручја Плана, ван
подручја археолошког налазишта (у оквиру подручја ГУП-а и ван њега) захваћен је
експлоатационим пољем рудника лигнита „Лубница" (подземни коп), што не представља
ограничење за подручја археолошког налазишта.
Успостављање
зоне са прелазним режимом заштите II.1 степена на подручју археолошког налазишта
захтеваће одређене корекције границе подручја ГУП-а на потезу од споја магистралног
пута М-5 са регионалним путем Р-105б до локалитета Седланце јужно од Звездана. 
1.3.
Приказ постојећег стања природних и створених услова, ресурса, вредности и физичких
структура, насеља, становништва и активности на подручју Плана (сажет извод из експертиза
и прилога Аналитичко-документационе основе Плана)
Саобраћајно-географски
положај подручје Плана је повољан, будући да се наслања на град Зајечар, да се његови
главни раз војни потенцијали налазе уз магистрални пут Е-761 (Параћин–Зајечар–Бугарска,
на око 70 km од аутопута Е-75), односно у близини магистралног пута Е-771 (Ниш–Зајечар–Кладово–Румунија)
у Зајечару, да се на око 100 km од подручја налази аеродром у Нишу, као и да кроз
подручје протиче река Црни Тимок. Од посебног значаја је административна и функционална
гравитација подручја Плана регионалном центру Зајечар.
Међу
природним потенцијалима за развој подручја Плана, најзначајнији су термоминерални
извори и природни амбијент Гамзиградске Бање, река Црни Тимок са долином, као и
предео природног амфитеатра и побрђа са шумом, пољопривредним земљиштем и малим
водотоцима (посебно Селишки поток).
Гамзиградска
Бања располаже изворима термоминералне воде температуре до 42,0 степена Целзијусова
и укупне издашности од око 8 л/сек. Термоминерална вода припада групи земноалкалних
хипертерми, индикованих за лечење бројних обољења. Расположиве количине термоминералне
воде дугорочно су довољне за лечилишно-рехабилитационе функције Бање, али не и за
значајније спортско-рекреативне активности, за грејање објеката, за пољопривреду
(стакленици и пластеници загревани водом ниже температуре, претходно искоришћеном
у бањским и рекреативним садржјима) 
и
др. За вишенаменско коришћење термоминералних вода бање, неопходно је обезбедити
нове, веће количине термоминералне воде (ако постоје) из дубинских бушотина.
Река
Црни Тимок протиче кроз средњи део подручја Плана и, због геолошких и геоморфолошких
услова Гамзиградске клисуре, у овој клисури прави велике меандре, нарочито код Бање
и Гамзиграда. У овим меандрима, естетске и туристичко-рекреативне вредности подручја
су највеће, као и природни потенцијали и ресурси (проток реке мин. 2 м3/сек)
за формирање спортско-рекреативних комплекса на води. Са задовољавајућом чистоћом
воде, Црни Тимок се данас на подручју користи само на успору за ХЕ „Гамзиград",
испод Бање и Звездана (импровизована купалишта), као и за спортски риболов. При
дугорочној развојној валоризацији ове реке, треба рачунати са унапређењем водног
режима, због планиране изградње узводне хидроакумулације „Боговина" на територији
општине Бољевац.
Значајније
пољопривредно земљиште заступљено је у долини Црног Тимока и на нижим терасама десне
обале реке (у средишном делу подручја археолошког налазишта), док су простори на
левој обали Тимока и у заштитној зони подручја нижих педолошких вредности.
Укупни
природни услови подручја Плана представљају значајне туристичко-рекреативне потенцијале
за летње коришћење. Рељеф подручја карактерише, на северу виша, а на југу нижа,
заталасана површ, између спуштених структура сумраковачко-шарбановачког басена на
северозападу и зајечарског басена на југоистоку подручја. Ова површ пресечена је
Гамзиградском клисуром (са укљештеним меандрима, сменом теснаца и долинских проширења,
стрмих и благих обала, што условљава живописне природне пределе) и дисецирана његовим
притокама. У рељефу површи издваја се карактеристична морфоструктура заравњеног
амфитеатра од десног развођа Црног Тимока до клисуре. У средишту овог амфитеатра,
крај Селишког потока, налази се главни археолошки локалитет Ромулијана. Подручје
има континенталну климу, са годишњом инсолацијом од преко 2.000 сати (максимално
у току лета), са мало падавина, са доминантним летњим северозападним ветром. 
Шумска
вегетација подручја Плана већим делом је деградирана, а уношење нових врста вршено
је само местимично. Изузетне природне вредности подручја нису изражене, али има
значајних природних ведности у пределима Гамзиградске клисуре, укљештених меандара
Црног Тимока, амфитеатра око локалитета Ромулијана, на атрактивним узвишењима, у
фрагмената очуване вегетације, на изворима и др. 
Природни
потенцијали за туризам и рекреацију у ближем окружењу подручја Плана су бројни и
са њима треба рачунати у туристичкој валоризацији подручја. На подручју града Зајечара
постоји уређена прк-шума „Краљевица", са градским спортско-рекреативним комплексом.
У близини подручја постоје још две локације извора квалитетне термоминералне воде
– у Шарбановцу (КО Шарбановац, општина Бор) и у Николичеву (КО Николичево, општина
Зајечар), који би могли, уз одговарајуће уређење, да се укључе у понуду Гамзиградске
Бање. Око Зајечара налази се неколико вештачких акумулација, а подручју је најближе
језеро Грлиште (са природним вредностима Леновачке пећине, Леновачког врела, Ласовачке
пећине и култних извора).
Међу
створеним вредностима подручја Плана највећи значај има археолошко налазиште Ромулијана.
Као непокретно културно добро од изузетног значаја на прелиминарној листи наше земље
за упис у листу Светске културне и природне баштине представља (уз Лепенски вир
и део Лимеса у Ђердапу) најзначајније културно добро источне Србије, односно најзначајније
добро Тимочке крајине и општине Зајечар. Ово културно добро на подручју КО Гамзиград
и КО Звездан састоји се од утврђене царске палате римског императора Галерија из
III–ИВ века нове ере, са слојевима из праисторије, рановизантиског периода и средњевековног
периода, од касноантичког сакралног комплекса на Магури из ИВ века нове ере и већег
броја мањих локалитета са налазима из свих периода. Иако је још увек у фази истраживања
и са још споријим темпом конзервације, локалитет царске палате по откривеним садржајима
већ је веома атрактиван за презентацију, али није довољно заштићен, уређен ни организован,
што важи и за локалитет на Магури.
У
Гамзиградској Бањи постоје млађа културна добра евидентираних споменика културе,
значајна као туристички мотиви (хидроелектрана „Гамзиград", стара купатила
у кориту Црног Тимока, виле из 19. века). У насељу Гамзиград има амбијенталних целина,
а у селу Звездан карактеристични су амбијенталне целине и стари објекти народног
градитељства (стамбени и привредни објекти тимочке архитектуре), стари млин, стара
железничка станица, камени мост и др.
У
ближем окружењу подручја Плана, посебно у Зајечару, постоје бројна културна добра
и културне институције, блиско доступни са подручја (Народни музеј „Зајечар",
активно ангажован на археолошком налазишту, Музеј здравства, Радул-бегов конак,
црква Пресвете Богородице и др.).
Гамзиградска
Бања представља афирмисан мотив туристичке тражње и данас чини тежиште специјализоване
туристичке понуде општине Зајечар, односно главну туристичко-рекреативну понуду
подручја Плана. Иако још није формално проглашена за бању, има атрибуте бањског
центра, како у лечилишном, тако и у туристичко-рекреативном смислу. Носиоци развоја
Бање су Завод за специјализовану рехабилитацију „Гамзиград" (214 лежаја) и
Друштвено предузеће „Ромулијана" (180 лежаја). Туристички смештај је заступљен
још у 3 одмаралишта и око 220 викенд кућа, а у склопу Бање је започет и спортски
центар. Села Гамзиград и Звездан нису туристички активирана. Туристички смештај,
спортско-рекреативни садржаји, као и садржаји културе, забаве, здравства и осталих
јавних служби у Зајечару, посебно су значајни за подручје Плана.
Међу
насељима на подручју Плана, по садржајима и квалитету изграђености и уређености,
предњачи Бања, али само у погледу супраструктуре, јавних саобраћајних и зелених
површина, спортских терена, регулације Тимока и локалног водоснабдевања. Код Гамзиграда
и Звездана стање изграђености и уређености је неповољније. Главни проблеми насеља
су у водоснабдевању (Гамзиград са нехигијенским локалним водоводом), у канализацији
(не постоји ни у једном насељу), у комуналним садржајима (посебно елиминација смећа)
и у садржајима јавних служби.
Становништво
насеља подручја креће се у 11-годишњем периоду између два Пописа (1991. и
2002.) од стагнације до благог повећања у сва три насеља, јер су сва насеља ослоњена
на Зајечар као регионални центар са позитивним демографским трендом. По Попису
2002, у Звездану је било 1.673 сталних становника (78 више него 1991), а у Гамзиграду
и Бањи укупно 948 (13 мање него 1991), с тим што је у Бањи евидентно повећање сталних
становника (260 у 2002), а у Гамзиграду смањење становника (688 у 2002).
Материјална
егзистенција становништва остварује се највећим делом из запослености у Зајечару,
у комбинацији са локалним активностима пољопривреде и мањим делом туризма. Због
релативно скромног потенцијала пољопривредног земљишта (сем у долини Црног Тимока),
али још више због старења, деаграризације и социо-економског раслојавања, пољопривредна
производња стално опада, достигавши степен који је знатно испод производних потенцијала
простора, посебно у сточарству и воћарству. Знатно су смањени сточни фонд и степен
опремљености пољопривредном механизацијом, уз још знатније смањење обима и интензитета
обраде земљишта. 
Максимум
туристичког промета гостију и ноћења у Бањи постигнут је 1987. године, када је било
8.180 гостију и 108.039 ноћења. Почев од 1992. године, туристички промет се све
брже смањује и једино га Завод за рехабилитацију донекле одржава. Кадровска структура
запослених у туризму и рекреацији на подручју Плана (као и у целој општини Зајечар)
је неповољна, са изузетком кадра Завода за рехабилитацију у Бањи. Посебни проблеми
туризма и угоститељства подручја Плана, заједнички за целу општину, су велика ненаплаћена
потраживања, а паралелно са тим и велика дуговања. Друштвена предузећа која су била
носиоци туризма и угоститељства подручја Плана и општине, тешко могу да издрже конкуренцију
приватних предузећа, која послују са знатно мањом режијом. 
1.4.
Ограничења и потенцијали на подручју Плана
Основна
ограничења у заштити, развоју и уређењу подручја Плана су у следећем:
–
Досадашња истраживања и заштита налазишта непокретних културних добара ограничени
су правима приватних власника пољопривредног земљишта, чак и у зони I степена заштите.
Досада није било креативних решења о откупу, закупу, концесији или другим облицима
третмана замљишта, којима би се истовремено задовољили интереси истраживања, заштите
и презентације националне и интернационалне баштине, уз очување интерса власника
земљишта. Досадашња пракса у овом домену није ни у чијем интересу, а ова ограничења
немају димензије конфликата само зато што су истраживања лимитирана скромним средствима
и што локални власници све мање обрађују своје земљиште. Решење је у трајном регулисању
имовинско-правних односа на подручју археолошког налазишта, најпре у зони I степена
заштите.
–
Непланска изградња појединачних викенд објеката на подручју археолошког налазишта
угрожава културна дибра, нарушава изворни предео окружења културних добара, ствара
комуналне проблеме и сл. Зато је неопходно спровести ригорозну регулативу изграње
и уређења простора читавог археолошког налазишта, док се из зоне I степена заштите
морају уклонити сви објекти и забранити свака изградња која није у директној функцији
налазишта.
–
Насељавање, привреда и изградња у појасу Црног Тимока – главној развојној осовини
подручја, односно у III степену заштите и заштитној зони подручја археолошког налазишта,
нису и неће бити посебно ограничавани због функција археолошког налазишта. Но развој
појаса Тимока биће трајно ограничен у погледу активности и садржаја који угрожавају
природу и животну средину и који одударају од склада природно-антропогеног предела
(превисоки објекти, велики транзитни саобраћајни системи, енергетски објекти и сл.).

–
Постојеће активне бачије села Гамзиград (углавном у зони са прелазним режимом II.2
степена и у заштитној зони археолошког налазишта) нису ограничење, већ пре допуна
садржаја и духа предела око археолошког налазишта. Неопходно побољшање локалне саобраћајне
мреже за потребе бачија неће угрозити предео. Но, ако ове бачије и имања пређу у
руке нових власника са профитним интересима крупне фармерске, воћарске и сличне
производње, предео може бити озбиљно угрожен. Зато је у II.1 и II.2 степену заштите
археолошког налазишта потребно задржати постојеће активности и по структури и по
интензитету, док у I степену заштите треба радикално ограничити постојеће активности
у корист заштите налазишта и предела.
–
Подручје Плана и подручје археолошког налазишта преклапају се са подручјем ГУП-а
Зајечара. У том смислу, граница подручја ГУП-а треба да се усклади са границом зоне
са прелазним режимом заштите у II.1 степену, а граница подручја Плана са границом
грађевинског подручја Зајечара по ГУП-у.
–
Раније планирана јужна магистрална обилазница Зајечара, са тунелом испод северног
дела узвишења Магура, ограничава могућности нормалног разграничења зоне са преалзним
режимом заштите II.2 степена. Зато ову трасу унеколико треба кориговати, без битније
промене њеног концепта и рационалности. 
–
Постојећи ваздушни далековод 35 kV од Звездана преко Гамзиграда према Метовници
прелази преко зоне у I степену заштите и озбиљно ремети природни предео непосредне
околине царске палате и комплеса на Магури. Зато је његово измештање један од битних
услова за очување овог предела, што има оправдања и са електродистрибутивног аспекта,
будући да потребе за транзитом енергије преко подручја Плана премашују капацитет
постојећег далековода, те је већ планирана изградња новог.
Главни
потенцијали за развој подручја Плана су у постојећим вредностима, ресурсима и физичким
структурама за туризам, пољопривреду и њима комплементарне активности (пре свега
занатство и домаћа радиност).
Потенцијали
за развој туризма и рекреације су пре свега у вредностима археолошког налазишта
Ромулијана и других непокретних културних добара, као и у ресурсима и физичким структурама
Гамзиградске Бање (темоминерална вода и изграђени садржаји). У ове потенцијале спадају
и река Црни Тимок, предеоне вредности Гамзиградске клисуре и природног амфитеатра
на десној обали реке, као и етно-вредности и физичке структуре насеља Гамзиград
и Звездан. Значајни предуслови за коришћење наведених туристичких потенцијала су
у активном учешћу Зајечара у туристичкој понуди и тражњи, као и у интегративној
улози туризма према локалној пољопривреди, занатству и домаћој радиности на подручју
Плана.
Потенцијали
за развој пољопривреде су у пољопривредном земљишту, посебно у долини Тимока, али
и на целом подручју Плана, сем у зони заштите I степена и делом у зонама са прелазним
режимом заштите II.1 и II.2 степена, а знатно мање у постојећим физичким структурама
и механизацији. Шансе пољопривреде су у производњи еколошки здраве хране (поврћа
у долини Тимока, воћа и сакупљања дивљих плодова, лековитог и ароматичног биља у
побрђу), уз услов интегрисања са туризмом, кроз директан пласман пољопривредних
производа у туризму, запослење у туризму и др. Занатство и домаћа радиност имаће
перспективу само ако су интегрисани истовремено са туризмом и пољопривредом (посебно
у изради етно-предмета и сувенира, традиционалној преради пољопривредних производа
и др.).
За
активирање развојних потенцијала на подручју Плана, сем пуног ангажовања локалних
насеља, биће неопходна помоћ општине, а у активностима истраживања, заштите и презентације
добара од националног значаја – пре свега археолошког налазишта Ромулијана, али
и термоминералних вода Бање, као и у погледу планске регулативе, изградње инфраструктуре
и некомерцијалних садржаја јавних служби, неопходна је помоћ Републике, уз очекивано
учешће међународне помоћи, за заштиту и развој добра са Листе светске природне и
културне баштине. 
 
2. ЦИЉЕВИ И ЗАДАЦИ ЗАШТИТЕ,
РАЗВОЈА И УРЕЂЕЊА ПОДРУЧЈА ПЛАНА
 
2.1.
Приоритетни, општи и посебни циљеви у областима културне баштине, природе и животне
средине
Општа
начела, критеријуми, циљеви и задаци развоја, уређења и заштите подручја Плана,
уоквирени су и условљени пре свега генералним међународним начелима, критеријумима
и циљевима очувања, заштите, ревитализације и културолошког коришћења непокретних
културних добара од изузетног значаја, проглашених Одлуком о утврђивању непокретних
културних добара од изузетног и великог значаја за Републику Србију 1979. године
и уписаних, или предвиђених за упис у Листу светске природне и културне баштине
UNESCO. Приоритетна начела и циљеви третмана непокретних културних добара од изузетног
значаја у Републици Србији, предвиђених за упис у Листу светске културне и природне
баштине, по одредбама Закона о заштити културних добара и Просторног плана Републике
Србије (ПП РС), релевантни за подручје Плана, су:
–
очување, заштита, ревитализација и културолошко коришћење непокретних културних
добара у функцији науке, едукације, презентације јавности и туризма, као главни
циљеви на подручју археолошког налазишта;
–
третман непокретних добара интегрално са простором у коме се налазе;
–
установљавање зона I режима заштите непокретних културних добара, ради онемогућавања
неконтролисане изградње, непримерене реконструкције и изградње објеката, који могу
трајно да деградирају идентитет и интегритет културног добра и његовог окружења;
–
организовање комплексних и дугорочних научних истраживања непокретних културних
добара, едукације младих и презентације јавности;
–
укључивање вредности и функција непокретних културних добара, као развојних потенцијала
и економских добара у савремени, одрживи развој становништва и активности;
–
развој информационог система непокретних културних добара (у оквиру информационог
система простора);
–
популаризација заштите непокретних културних добара и развијање националне и локалне
културолошке свести о значају непокретних културних добара, њихове заштите и ревитализације;
–
заснивање заштите и ревитализације непокретних културних добара на интегралном и
континуалном просторном и урбанистичком планирању.
Посебни,
приоритетни задаци очувања, заштите, ревитализације и културолошког коришћења непокретних
културних добара на подручју Плана су: 
–
ургентне активности конзервације и, по могућству, реастаурације откривених грађевинских
остатака архитектуре, најпре утврђене царске палате и меморијалног комплекса на
Магури, а затим и других остатака грађевина у заштићеној околини налазишта, као
и других археолошких локалитета и евидентираних споменика културе на подручју Плана;
–
обезбеђивање потребних урбанистичких, техничких, организационих и других услова
за заштиту и ревитализацију, истраживање и презентацију археолошких локалитета
(саобраћајни приступ и режим саобраћања, санитарни услови, службени објекти, сценарио
и ред презентације налазишта и др.);
–
регулисање правне и физичке заштите археолошких локалитета на приватном и државном
земљишту унутар заштићене околине налазишта, као и на појединачним налазиштима на
целом подручју Плана (експропријација или најам приватног земљишта, подржављење
друштвеног земљишта, прописивање режима коришћења свих земљишта по зонама заштите
археолошког налазишта и сл.);
–
регулисање правне и физичке заштите и ревитализације евидентараних споменика културе
на подручју Плана (у постојећим насељима и ван њих);
–
израда регулационе урбанистичке документације за простор заштићене околине налазишта,
којим ће се детаљно решити сва питања заштите, уређења и коришћења простора од значаја
за археолошко налазиште;
–
спровођење процедуре за номиновање и упис археолошког налазишта у Листу светске
природне и културне баштине UNESCO; – интернационализација активности истраживања,
конзервације и рестаурације археолошког налазишта кад буде уписано у Листу светске
природне и културне баштине (средставима Републике Србије и средствима UNESCO, домаћих
и иностраних донација, са домаћим и мешовитим – национално-међународним институцијама
и тимовима, на културолошкој и комерцијалној основи).
Са
циљевима у домену културне баштине, директно су компатибилни следећи непосредни,
приоритетни циљеви и задаци очувања, унапређења, заштите и културолошког коришћења
природе и природних вредности, односно заштите и унапређења квалитета животне средине
на подручју Плана:
–
правно и организационо установљење заштићене природно-антропогене целине предела
изузетних одлика у оквиру подручја археолошког налазишта;
–
заштита хидрографских вредности Црног Тимока (уз природну хидрорегулацију), заштита
геоморфолошких феномена укљештених меандара Црног Тимока и заштита изворишта термоминералних
вода Гамзиградске Бање; ограничавање и организовање спортског риболова на Црном
Тимоку, адекватно могућем капацитету ихтиофауне;
–
заштита станишта божура, значајних групација или стабала дрвећа и др.;
–
смањење ратарских површина у ближем окружењу археолошког налазишта, у корист пашњака,
ливада и шума; организовање узгоја ловне дивљачи безопасне за посетиоце у ближој
околини археолошког налазишта и организовање лова у периферним просторима подручја
(заштитна зона подручја археолошког налазишта), адекватно могућем капацитету ловне
дивљачи;
–
обезбеђивање саобраћајних, санитарних, енергетских и других техничких услова, који
омогућују виши квалитет животне средине на подручју Плана.
2.2.
Посебни циљеви по комплементарним областима
Са
наведеним, приоритетним циљевима заштите непокретних културних добара, природе,
природних вредности и животне средине, биће усклађени сви циљеви социо-економског
развоја подручја Плана. Међу циљевима развоја, приоритет ће се дати развоју туризма
и рекреације, уз оптимално вредновање локалних комплементарних активности (шумарства,
пољопривреде, водопривреде, енергетике из чистих, обновљивих извора, занатства,
домаће радиности, саобраћаја, јавних служби и др.). Развој подручја Плана биће неодвојиво
циљно везан за град и општину Зајечар, за Тимочки округ, као и за читаву ширу област
Тимочке крајине. У том смислу, главни развојни мотиви подручја Плана биће археолошко
налазиште (посебно утврђена царска палата и меморијални комплекс ма Магури), Гамзиградска
Бања и ток Црног Тимока, као и постојећа насеља Звездан и Гамзиград, са локалним
комплементарним активностима, у контексту развоја општине и града Зајечара.
Развој
туризма и рекреације, зависно од вредности и ресурса, односно од интереса и тражње
за њима, на подручју Плана засниваће се на следећим опредељењима, циљевима и задацима:
–
туризам и рекреација, као активности најизразитије комплементарне заштити, ревитализацији
и културолошком коришћењу непокретних културних (као и природних) добара, представљаће
водећу привредну грану одрживог развоја подручја Плана и агенс развоја других комплементарних
активности, посебно здравствено-бањских функција, пољопривреде, ловства, занатства
и домаће радиности, као и активности јавних служби;
–
туризам и рекреација на подручју Плана биће функцијски подређени и прилагођени захтевима
заштите, очувања, ревитализације и културолошког коришћења најзначајнијих непокретних
културних добара (првенствено утврђене царске палате и сакралног комплекса на Магури),
као и захтевима заштите природе, природних вредности и животне средине; са наведеним
захтевима и потребама туризма и рекреације биће усклађене све остале активности
на подручју Плана;
–
туризам и рекреација ће представљати главне факторе функција заштите, ревитализације
и презентације културних добара подручја Плана, јер ће овим културолошким функцијама
обезбедити значајну економску подршку (уз редовна средства државе и средства из
међународних извора); кроз видове културолошког туризма, првенствено споменичког,
почев од опште-едукативног, преко екскурзионог, па све до научно-истраживачког,
културна добра биће оптимално комецијализована, како у корист заштите, ревитализације
и промоције добара, тако и у корист промоције, културног и социо-економског развоја
подручја Плана, општине Зајечар и Тимочког округа;
–
уз наведене облике културолошког туризма, на подручју Плана развијаће се бањски,
спортско-рекреативни, ловни, риболовни и сеоски туризам; 
–
плански концепт развоја туризма и рекреације подручја Плана биће постављен на основу
вредновања природних и створених услова и ресурса, као и утврђених параметара културолошког,
еколошког, туристичко-рекреативног и бањског капацитета подручја, у уквиру приоритетно
утврђених услова и режима заштите, ревитализације и коришћења културних и природних
добара, а одвијаће се по дугорочној планској стратегији и средњорочним етапама реализације;
–
плански концепт понуде туризма и рекреације подручја археолошког налазишта биће
заснован на два кључна мотива туристичке тражње – културном добру Румулијана (уз
меморијални комплекс на Магури и остала културна добра подручја археолошког налазишта)
и Гамзиградској Бањи са Црним Тимоком, као и на положају подручја у блиским окружењу
регионалног – административног, привредног, културног и туристичког центра Зајечар;
сходно томе, туристичко-рекреативна понуда подручја ће анимирати и задовољити тражњу
у стационарном, излетничком и транзитном туризму и то: интернационалног и националног
нивоа (на мотиву културног добра Ромулијана), националног и регионалног нивоа (на
мотиву Гамзиградске Бање и Црног Тимока у бањском туризму и туризму на водама),
као и локалног нивоа у излетничкој рекреацији;
–
у конципирању развоја и уређења Гамзиградске Бање, бањске – лечилишне функције биће
оптимално усклађене са туристичким активностима, уз преовлађивање тржишног пословања
и одговарајућу заступљеност социјалних садржаја здравства, туризма и рекреације;
у туристичкој понуди ће се вредновати и створени потенцијали етно-вредности и физичких
фондова насеља Звездан и Гамзиград за сеоски туризам; 
–
у конципирању туристичке понуде подручја Плана, утврдиће се модалитети њене интеграције
са постојећом и планираном туристичко-рекреативном понудом Зајечара и његовог блиског
окружења, као и могуће будуће функцијске интеграције оближњих потенцијалних бања
(Николичево и Шарбановац) са Гамзиградском Бањом.
Основни
циљеви развоја становништва на подручју Плана су:
–
демографски развој, заснован на оптимистичком циљу потребног обима и структуре становништва,
које може да оствари планирани одрживи развој, уместо на досадашњим демографским
трендовима стагнације и смањења становништва;
–
уравнотеженији територијални размештај становништва, уз повећање удела млађих контингената
и побољшање образовне и професионалне структуре, првенствено у функцији културолошког
коришћења културних добара, туризма и рекреације, али и свих осталих комплементарних
активности – посебно пољопривреде и мале привреде; 
–
увођење и остваривање стимулативних политика демографског и социо-економског развоја
на регионалном и локалном нивоу, уз отварање нових радних места и тржишта туризма
и рекреације, пољопривредних производа и прерађевина и др., као и уз подизање нивоа
друштвеног стандарда.
Циљеви
и задаци развоја осталих комплементарних активности подручја Плана биће условљени
првенствено зонама и режимима заштите непокретних културних добара, природе и животне
средине, а биће усклађени са интересима локалног становништва и циљевима развоја
туризма и рекреације. 
Циљеви
развоја пољопривреде су:
–
укључивање пољопривреде у формирање заокруженог система заштите, савремене презентације
и адекватне економске валоризације културно-историјских, пејсажно-амбијенталних,
туристичко-рекреативних и других вредности подручја археолошког налазишта;
–
усклађивање намена и начина коришћења пољопривредног земљишта са режимима заштите
непокретних културних добара, са једне, и природним погодностима и ограничењима,
са друге стране;
–
чување површина и плодности пољопривредног земљишта, напоредо са унапређивањем структурних,
техничко-технолошких, организационих и инфраструктурних услова за економски рационалну
производњу хране високе здравствене вредности, на пољопривредним површинама даље
од археолошких налазишта;
–
прилагођавање структуре пољопривредне производње потребама туристичке тражње и другим
могућностима пласмана тржишних вишкова пољопривредно-прехрамбених производа;
–
побољшање економских и социјалних услова живљења и рада локалног становништва, са
ослонцем на потпуније и рационалније активирање расположивих пољопривредних фондова,
уз истовремено коришћење могућности запошљавања у еколошки прихватљивим производним
делатностима (занатска прерада пољопривредних производа, домаћа радиност и др.),
у туристичким и другим услужним делатностима на селу.
Циљеви
развоја шумарства, коришћењем шума и шумског земљишта су:
–
установљење опште корисних, као доминантних функција шума, у заштићеној околини
археолошког налазишта и у њеном ближем окружењу; претежно економске функције имаће
само шуме у заштитној зони археолошког налазишта;
–
унапређење шумског фонда његовим повећавањем, уз измену структуре шумских састојина
(у оквиру аутохтоних врста), да би се постепено дошло до превођења постојећих деградираних
изданачких шума у више узгојне облике, уз пажљиво чување шумарака и појединачних
стабала у ближем окружењу археолошког налазишта;
–
ново пошумљавање подручја археолошког налазишта биће у доминантној функцији заштите
и естетског обликовања предела и пејсажа.
Циљеви
развоја мале привреде (производног занатства и домаће радиности) обухватиће:
–
оживљавање старих етно-заната у функцији израде сувенира, употребних и украсних
етно-предмета;
–
организовање домаће радиности у функцији бањског и сеоског туризма (пансиони, приватни
смештај и др.);
–
организовање занатства и домаће радиности за производњу и прераду етно- и еко- хране
и пића из домаће пољопривреде.
Циљеви
развоја и уређења постојећих насеља Гамзиградске Бање, Гамзиграда и Звездана, као
и будућих насељских садржаја на подручју Плана су:
–
оживљавање активности Бање и сеоских насеља у функцијама бањског и сеоског туризма
и њихово укључивање у функције и активности археолошког налазишта;
–
правна и физичка заштита етно- и других објеката – евидентираних споменика културе
у постојећим насељима, уз њихову ревитализацију и утилизацију за културне, туристичке
и друге адекватне намене;
–
контролисана обнова постојећег грађевинског фонда становања, занатства и домаће
радиности, пољопривредних и помоћних објеката села, у функцији сеоског туризма и
комплементарних активности, уз пажљив третман грађевинских и амбијенталних вредности
и карактеристика, уређење стамбених и економских дворишта домаћинстава и др.;
–
контролисана реконструкција и новоградња објеката смештаја у сеоском туризму, објеката
услуга, садржаја јавних служби и спортско-рекреативних објеката у постојећим насељима;
забрана и ограничавање изградње производних и других објеката који угрожавају стандарде
животне средине насеља у категорији бање и туристичког насеља;
–
примена норматива изграђених и слободних површина – обезбедиће се за стандард бања
у Гамзиградској Бањи и за стандард мешовито-туристичких насеља у Гамзиграду и Звездану;
–
планска изградња на новим туристичким локацијама, као и формирање туристичко-рекреативне
понуде у простору у зони Црног Тимока, биће ван зона I и II степена заштите археолошког
налазишта;
–
комунално опремање постојећих насеља и нових насељских структура обезбедиће се за
стандард квалитета животне средине насеља у категорији бање и туристичког насеља;
–
задржавање постојећих бачија Гамзиграда на подручју археолошког налазишта, уз неопходно
уређење, санитарно и комунално опремање и додатно озелењавање, са ограничавањем
новоградње и контролисаном реконструкцијом, као и са перспективним активирањем у
функцији излетничке рекреације, лова и др.; слободно ширење бачија и изградња нових
пољопривредних садржаја у заштитној зони археолошког налазишта.
Циљеви
и задаци развоја саобраћаја и саобраћајне инфраструктуре на подручју Плана су у
следећем:
–
реконструкција постојећих и изградња нових приступних и интерних саобраћајница у
функцији археолошког налазишта, туризма и насеља, уз услов да се забрани кретање
моторних возила у зони I степена заштите, односно да се оптимизује кретање моторних
возила у зонама II.1 и II.2 степена заштите археолошког налазишта; успостављање
посебног режима неопходног јавног саобраћаја унутар заштићене околине археолошког
налазишта (зона I степена заштите), којим ће се омогућити комуницирање у функцији
презентације главних налазишта, без угрожавања културних добара, природе и животне
средине;
–
формирање диференциране мреже излетничких стаза (зависно од зона заштите налазишта),
за кретање пешака, запрега, јахача и планинских бициклиста на подручју археолошких
налазишта, у функцији презентације налазишта и рекреације; ограничавање кретања
џипова само на посебне стазе у зони III степена заштите и заштитној зони археолошког
налазишта; раздвајање пешачког од моторног саобраћаја у постојећим насељима, новим
насељским садржајима и у просторима намењеним рекреацији;
–
подизање укупне мобилности и квалитета живота становништва подручја, повећањем приступачности
свим активностима и садржајима, повећањем ефикасности и нивоа услуга саобраћајног
система, смањењем негативних утицаја саобраћаја на остале насељске функције и животну
средину, повећањем безбедности и обезбеђивањем оптималних услова за развој туризма
и других активности;
–
модернизација и реконструкција постојеће мреже насељских улица, уз очување основних
обележја наслеђеног грађевинског фонда и могуће кориговање регулационих ширина постојеће
саобраћајне мреже; прилагођавање насељских саобраћајница условима које захтевају
градске саобраћајнице (тротори, стајалишта за аутобусе, паркинзи и др.);
–
обезбеђивање потребних паркинга за путничка возила и аутобусе на местима концентрације
културолошких, туристичких и насељских капацитета.
Циљеви
и задаци водорегулације и изградње водопривредне инфраструктуре, развоја електроенергетске
мреже, развоја поштанског и телефонског саобраћаја и осталих телекомуникација, развоја
комуналних објеката и служби, као и циљеви и задаци у функцији одбране земље и заштите
од елементарних непогода и ратних разарања на подручу Плана, биће усклађени са претходно
наведеним приоритетним циљевима и задацима.

 

3. ПРАВИЛА ЗАШТИТЕ, УРЕЂЕЊА
И КОРИШЋЕЊА ПОДРУЧЈА ПЛАНА
 
3.1. Заштита непокретних културних добара, природе и животне
средине
Непокретна културна добра представљају главну културну вредност
подручја археолошког налазишта и подручја Плана, а њихово очување, ревитализација
и културолошко коришћење чине главни предмет Плана. Природа, природне вредности
и животна средина на подручју Плана, представљају најзначајнији физички оквир назначеног
третмана културне баштине, због чега се плански третирају интегрално са њом. План
заштите и коришћења културне баштине и природе археолошког налазишта приказан је
на Рефералној карти 1.
3.1.1. Непокретна културна добра
План заштите и коришћења непокретних културних добара урађен
је на основу елабората „Мере заштите градитељског фонда и преглед евидентираних
археолошких налазишта" (у целини презентираног у Аналитичко-документационој
основи Плана).
Међу непокретним културним добрима подручја археолошког
налазишта, изразито су најзначајнија археолошка добра. Археолошко налазиште Фелиџ
Ромулиана спада у најзначајније споменике културе из античког периода у Србији,
Југославији и на Балкану. Овај споменик побудио је посебну пажњу културне јавности,
нарочито после великог открића академика Д. Срејовића 1984. године. Тада је коначно
потврђена претпоставка да се ради о једној од најраскошнијих римских царских палата,
коју је пред крај III и почетком ИВ века н.е. подигао римски император Гај Галерије
Максимилијан, дајући јој име по мајци Ромули. Поред утврђене царске палате као најзначајнијег
налазишта, са њене источне стране је сакрални комплекс на узвишењу Магура, а на
ужем и ширем подручју археолошког налазишта, као и у његовој заштитној зони налази
се неколико десетина мањих налазишта, у слојевима од праисторије до Средњег века.
Решењем бр. 407/48 од 19. марта 1948. године, утврђена царска
палата Ромулијана–Гамзиград проглашена је за општенародно добро, а решењем бр.
90 утврђене су границе простирања парцеле комплекса античког утврђења. Решење је
потписао оснивач модерне службе заштите споменика културе у Србији, Милорад Панић-Суреп.
Одлуком о утврђивању непокретних културних добара од изузетног
и великог значаја („Службени гласник СРС", број 14/79), археолошко налазиште
Ромулијана–Гамзиград проглашено је за културно добро од изузетног значаја и налази
се на прелиминарној листи Србије и Црне Горе за упис у Листу светске природне и
културне баштине UNESCO. Овакав статус археолошког налазишта Ромулијана–Гамзиград
подржавају: Устав Републике Србије (одредбе о добрима од општег интереса, која уживају
посебну заштиту), Закон о културним добрима, Закон о заштити животне средине, Закон
о планирању и изградњи и Закон о Просторном плану Републике Србије. Наведени третман
археолошког налазишта подржан је и бројним међународним документима о културним
и природним добрима.
Централни део подручја археолошког налазишта Ромулијана–Гамзиград
је и заштићено природно добро у категорији „заштићене околине непокретног културних
добара", утврђено посебним елаборатом Републичког завода за заштиту природе
и Републичког завода за заштиту споменика културе. На основу предлога Завода за
заштиту споменика културе из Ниша и Републичког завода за заштиту природе, Скупштина
општине Зајечар је 6. јуна 1990. године донела Одлуку о границама културног добра
Ромулијана – Гамзи град и његове заштићене околине. Одлука садржи списак парцела,
као и услове очувања, одржавања и коришћења простора. Овом Одлуком утврђена је зона
у I степену заштите археолошког налазишта. Остале зоне заштите подручја археолошког
налазишта утврђују се овим Просторним планом.
На подручју археолошког налазишта откривен је 61 локалитет,
а у заштитној зони 4 локалите (уз још 5 локалитета у ближем окружењу ван подручја
Плана). Највећи и најзначајнији археолошки локалитет, утврђена античка палата Фелиџ
Ромулиана заузима површину од око 4,7 хектара, са остацима старијег и млађег утврђења
(зидови, куле и капије), палате у северном делу са малим храмом, палате у североисточном
делу, великог храма, терми и других објеката у јужном делу. Истраживања локалитета
нису завршена и настављају се, а главни проблем је у недостатку средстава за конзервацију
и реастаурацију откривених и истражених објеката. Други по значају, археолошки локалитет
меморијалног комплекса на брду Магура, источно од утврђене палате, заузима површину
од око 0,8 хектара, са маузолејима и консекративним споменицима Галерија и Ромуле.
Локалитет је истражен, а главни проблем је, такође, у недостатку средстава за конзервацију
и реастаурацију откривених објеката.
Сви археолошки локалитети разврстани су на: локалитете могуће
за презентацију (односно остатке грађевина) и остале локалитете (односно места откривеног
покретног археолошког материјала).
Археолошки локалитети могући за презентацију
а) у зони I степена заштите
1. Античка утврђена царска палата Фелиx Ромулиана
2. Античка грађевина
3. Спратна античка житница, „Мало градиште"
4. Античка грађевина, „Коњске штале"
5. Античка грађевина
6. Античка грађевина
7. Античка грађевина
8. Део трасе античког пута, „Магура"
9. Тетрапилон, „Магура"
10. Античка грађевина са атријумом, „Магура"
11. Касноантички сакрални комплекс (маузолеји Галерија и
Ромуле са тумулима), „Магура"
12. Антички зид, „Магура"
13. Античка грађевина
б) у зони са прелазним режимом заштите II.1 степена
14. „Римски мајдан"
15. Локалитет непознатог садржаја (зид), „Кроваљ"
в) у зони са прелазним режимом заштите II.2 степена
16. Зањевачка црква, „Зањевац"
г) у зони III степена заштите
17. Средњевековна некропола(?), „Римско гробље"
18. Црква (?), „Голаја"
19. Праисторијско налазиште, „Бањска стена", Гамзиградска
Бања
20. Праисторијско, античко и средњевековно налазиште, „Бањска
стена", Гамзиградска Бања
21. Праисторијско насеље, „Белигово"
22. Античка грађевина (?), „Краварник", Гамзиград
д) ван подручја археолошког налазишта и ван подручја Плана
23. Античка грађевина (КО Шарбановац, општина Бор)
Остали археолошки локалитети (на основу откривеног покретног
археолошког материјала) 
а) у зони I степена заштите
1. Праисторијско насеље
2. Праисторијска некропола
3. Средњевековна некропола
4. Праисторијска некропола
5. Праисторијска некропола, „Магура"
б) у зони са прелазним режимом заштите II.1 степена
6. Праисторијско насеље, „Милетов бунар"
7. Праисторијско, античко и средњевековно налазиште, „Селиште"
8. Праисторијско и античко налазиште, „Селиште"
9. Праисторијско и античко налазиште, „Селиште"
10. Античко налазиште, „Селиште"
11. Локалитет непознате садржине, „Селиште"
12. Праисторијско и античко налазиште, „Селиште"
13. Античка некропола, „Селиште"
14. Праисторијско насеље, „Варзари"
15. Праисторијско насеље или некропола, „Варзари"
16. Праисторијско насеље
17. Праисторијско и античко налазиште
18. Праисторијско насеље
в) у зони са прелазним режимом заштите II.2 степена
19. Античка некропола, „Немчин брег"
20. Средњевековна некропола, „Зањевац"
21. Праисторијско насеље, „Селиште"
22. Антички керамички водовод, „Селиште"
23. Праисторијско насеље и антички керамички водовод, „Селиште"
24. Праисторијско насеље, „Селиште"
25. Праисторијско и античко налазиште, „Николин сават"
26. Праисторијско насеље, или некропола и антички керамички
водовод, „Николин сават"
г) у зони III степена заштите
27. Праисторијско насеље
28. Праисторијско насеље, Звездан
29. Античко налазиште, стара железничка станица, Звездан
30. Праисторијско и античко налазиште, Звездан
31. Праисторијско насеље, Звездан
32. Налазиште из латенског периода, Гамзиград
33. Праисторијско налазиште, Гамзиград
34. Праисторијска некропола, Гамзиград
35. Праисторијско налазиште, Гамзиград
36. Праисторијско насеље, „Краварник", Гамзиград
37. Локалитет непознатог садржаја, „Краварник", Гамзиград
38. Праисторијско насеље, „Белигово"
39. Праисторијско насеље или некропола, „Белигово"
д) у заштитној зони подручја археолошког налазишта
40. Праисторијско насеље, Звездан
41. Антички керамички водовод, „Петроњ"
42. Праисторијско насеље и античко налазиште, „Петроњ"
43. Праисторијско насеље, „Ђокин вис"
ђ) ван подручја археолошког налазишта и ван подручја Плана
44. Праисторијска некропола, Зајечар (КО Звездан)
45. Праисторијско насеље, „Баба Јона" (КО Шарбановац,
општина Бор)
46. Праисторијско насеље и античко налазиште, „Бузова коса"
(КО Николичево, општина Зајечар)
47. Праисторијско насеље или некропола и античко насеље,
„Бузова коса" (КО Николичево, општина Зајечар)
На подручју археолошког налазишта евидентирана су и следећа
непокретна културна добра у категоријама споменика културе и просторних културно-историјских
целина из XИX и прве половине XX века:
а) у зони III степена заштите
1. Хидроелектрана „Гамзиград", Гамзиградска Бања
2. Два стара бањска купатила у кориту Тимока, Гамзиградска
Бања
3. Неколико старијих објеката разних намена, Гамзиградска
Бања
4. Стара школа, Гамзиград
5. Сеоски трг са земљорадничком задругом, Гамзиград
6. Сеоски трг са новијим задружним домом, Звездан
7. Старији задружни дом, Звездан
8. Основна школа, Звездан
9. Црква, Звездан
10. Месна канцеларија, Звездан
11. Стари млин, Звездан
12. Стара железничка станица, Звездан
13. Више старих стамбених и привредних објеката сеоских
домаћинстава, Звездан (двадесетак кућа „брвеница" из ХИХ и с почетка ХХ века,
економски објекти кошева и амбара са тремовима и улазним капијама, као и неке куће
„зиданице" из периода између два светска рата)
б) у заштитној зони подручја археолошког налазишта
14. Утврђење „Краварник" (КО Звездан)
в) ван подручја археолошког налазишта и ван подручја Плана
15. Утврђење „Коилова чука" (КО Николичево, општина
Зајечар)
У директној функцији заштите, ревитализавије и културолошког
коришћења непокретних културних добара, по одредбама овог Плана предвиђени су следећи
садржаји: пункт у утврђениј царској палати, пунктови паркиралишта-терминала на улазима
у зону I степена заштите, етно-културни пункт у Звездану, културно-рекреативни пунктови
– „Римски мајдан" и пункт културно-рекреативних клубова на Црном Тимоку (детаљније
у поглављу 3.3 Програм и план организације простора и саобраћаја).
3.1.2. Природа и природне вредности
Главне пејзажне и амбијенталне вредности окружења археолошких
локалитета, обухваћене су природно-антропогеним пределом, чија се граница поклапа
са границом подручја археолошког налазишта. Овај предео састоји се из природног
амфитетатра у чијем средишту је утврђена царска палата (од које су у догледном окружењу
сада сагледиви, односно биће сагледиви претежно само природни елементи), од долине
и тераса Црног Тимока са насељима и саобраћајницама и од ужег појаса стрме леве
обале Црног Тимока. Са радијусом приближно 3.000 m од геометријског средишта утврђене
царске палате, овај предео највећим делом прати спољну ивицу зоне са прелазним режимом
заштите II.2 степена и исте је површине као подручје археолошког налазишта. Овај
простор предвиђен је за установљавање као природно добро – предео изузетних природно-антропогених
одлика, у складу са одредбама Закона о заштити животне средине. У том смислу, овим
Планом предвиђен је пажљив третман очувања, унапређења, заштите, изградње, уређења
и коришћења овог предела, што је у потпуној сагласности са режимима заштите и коришћења
археолошких налазишта. 
Међу појединачним природним вредностима на подручју археолошког
налазишта предњаче оне које су везане за ужи појас реке Црни Тимок. У том смислу,
биће подвргнуте посебном режиму заштите, уређења и коришћења следеће природне вредности:
водоток Тимока (као хидрографска вредност по количини и динамици воде, богатству
и разноврсности живог света, као и по значају за рекреацију), долине меандара североисточно
о Гамзиградске Бање, источно од Гамзиграда и североисточно од порушеног моста бивше
пруге уског колосека (геоморфолошке вредности укљештених меандарских кривина и тераса
– висећих меандара, који указују на историју развитка речне долине крајем неогена
и током квартара) и термални извори Гамзиградске Бање (природни извори у речном
току, извори и бушотине на левој обали Тимока). Од осталих природних вредности истиче
се више узвишења, која су у Плану вреднована као видиковци.
3.1.3. Животна средина
Животна средина на највећем делу подручја Плана биће солидног
квалитета, изузев у ужем појасу Црног Тимока са насељима и магистралним путем (зона
III степена заштите и део заштитне зоне археолошког налазишта). Ни постојеће ни
планиране активности и садржаји на подручју Плана не утичу негативно на квалитет
животне средине у зонама I, II.1 и II.2 степена заштите, које су од могућих неповољних
спољних утицаја заштићене природним баријерама, као и просторима III степена заштите
и заштитне зоне археолошког налазишта. Источни обод зоне II.1 степена заштите биће
заштићен од планиране јужне магистралне обилазнице Звездана тунелом, засеком и заштитним
зеленилом.
Заштита и унапређење квалитета животне средине на подручју
Плана интегрално су уграђени у све планиране активности и садржаје на овом простору.
Спровођењем планираних режима зона заштите и заштитне зоне археолошког налазишта
обезбедиће се квалитет животне средине, уз оптимално одржив развој локалног становништва
и активности, односно изградњу и уређење простора. 
Планираном изградњом јужне магистралне обилазнице Звездана,
ово насеље биће ослобођено магистралног транзита, чиме су елиминисана угрожавања
животне средине буком и издувним гасовима возила. Планираном изградњом канализационих
система са уређајима за пречишћавање отпадних вода и изградњом XА Боговина (узводно
на Тимоку, ван подручја Плана) обезбедиће се квалитет Црног Тимока за потребе рекреације
на води (детаљније у поглављу о водорегулацији). Заштита земљишта (од ерозије, хемијских
средстава и др.) обезбедиће се планираним мерама уређење простора. Гамзиградска
Бања је по свом карактеру еколошко насеље, а у насељима Звездан и Гамзиград нису
планирани производни капацитети који угрожавају животну средину, будући да су ова
насеља конципирана као сеоско-туристичка.
3.2. Физичка и функцијска намена простора
Зонирање простора подручја Плана по главним физичким и функцијским
наменама, извршено је у односу на зоне заштите археолошког налазишта. Физичка намена
простора егзактно обухвата: а) грађевинско земљиште (са осталим непродуктивним површинама
и површинама два највећа археолошка локалитета), б) шуме и шумско земљиште и в)
пољопривредно земљиште (са површинама Црног Тимока и поточних притока). Функцијска
намена простора означава глобалне површине на којима се одвијају активности и функције
преко површина физичке намене простора.
3.2.1. Физичка намена простора у односу на зоне заштите

(Реферална карта 2)
Концепт физичког зонирања простора подручја Плана заснован
је на опредељењима за приоритетну заштиту непокретних културних добара светског
значаја по установљеним зонама заштите, као и за заштиту природе, природних вредности
и животне средине. Тај приоритет даје у физичкој намени простора на подручју археолошког
налазишта предност природним одликама предела, односно општекорисним функцијама
шума и ограниченој, претежно традиционалној пољопривреди, уз минимално повећање
грађевинског земљишта, посебно у ближем окружењу налазишта. У зони III степена заштите
заступљен је највећи део грађевинског земљишта (посебно у постојећим насељима и
под објектима инфраструктуре), а у заштитној зони простор је физички доминантно
намењен интензивнијим активностима шумарства и пољопривреде. Планирана физичка намена
простора подразумева следеће одредбе:
а) Постојеће грађевинско земљиште на подручју Плана биће
повећано за 28,82% и заузимаће укупно 262,4 хектара, највећим делом у појасу дуж
Црног Тимока, у зони III степена заштите подручја археолошког налазишта. У овом
појасу се предвиђа проширење грађевинског подручја Гамзиградске Бање (за 20 хектара),
изградња 6 нових, мањих смештајних комплекса, нових пунктова, нових саобраћајница
и др. У зони I степена заштите и зони са прелазним режимом заштите II.1 степена,
грађевинско земљиште биће у функцији само најнеопходнијих садржаја заштите и презентације
археолошког налазишта и заузимаће тек 1,14% простора зоне I степена заштите (укључујући
и површине утврђене царске палате и сакралног комплекса на Магури), односно
1,08% простора зоне са прелазним режимом заштите II.1 степена.
б) Шуме и шумско земљиште на подручју Плана налазе се претежно
у вишим појасевима северног дела КО Звездан и западног дела КО Гамзиград, као и
у оквиру површина зоне са прелазним режимом заштите II.2 степена. Мање групације
постојеће и планиране шуме биће садржане у склопу уређења предела зоне 
I степена заштите и зоне са прелазним режимом заштите II.1
степена. Укупна постојећа шумовитост подручја Плана (око 30,0%) биће повећана за
175 хектара (или за 3,43% површине подручја), пошумљавањем аутохтоним састојинама.
Притом ће се шумске површине у зони I степена заштите повећати за 110%, у зони са
прелазним режимом заштите II.1 степена за 10,53%, у зони са прелазним режимом заштите
II.2 степена за 11,11% и у зони заштите III степена и заштитној зони за 10,74%,
односно укупно за 11,44%. У односу на зоне заштите подручја археолошког налазишта,
шуме подручја су диференциране на заштитне, или шуме посебне намене (са доминантним
опште-корисним функцијама) у зони I степена заштите и зонама са прелазним режимом
заштите II.1 и II.2 степена, односно на економско-заштитне шуме у зони III степена
заштите и заштитној зони археолошког налазишта.
в) Пољопривредно земљиште заузима све површине подручја
Плана ван шума и грађевинског земљишта. Укупно пољопривредно земљиште подручја Плана,
у односу на постојеће, плански ће се смањити за 6,94% у корист нових шума (за
5,20%, претежно на пашњацима и делом на ливадама) и новог грађевинског земљишта
(за 1,74%, на ливадама и другом обрадивом земљишту). Пољопривредно земљиште ће,
по садржају и интензитету коришћења за пољопривреду, бити строго диференцирано по
зонама заштите археолошког налазишта, док ће се у заштитној зони археолошког налазишта
користити без посебних ограничења. У оквиру зоне I степена заштите, на 148,5 хектара
предвиђени су само пашњаци и природне ливаде за екстензивно коришћење, а у зонама
са прелазним режимом заштите II.1 и II.2 степена одвијаће се претежно екстензивно
ратарство и сточарство на постојећим парцелама. На слободним површинама долине Тимока
и његових притока у зони III степена заштите предвиђено је интензивније повртарство.
У оквиру побрђа заштитне зоне, планирани су интензивнији облици брдског ратарства,
воћарства и сточарства.
Биланс површина физичке намене подручја Плана и археолошког
налазишта по зонама заштите установљен је дигиталним планимерисањем у оквиру званичних
података Катастра по катастарским општинама (Геодетска управа СО Зајечар) и приказан
је на Табели 2.
 

 
3.2.2. Функцијски зонинг простора у односу на режиме заштите
(Реферална карта 2)
Концепт функцијске намене подручја Плана, као зонинга активности
на основној физичкој намени простора, заснован је на укупним природним и створеним
потенцијалима, уз приоритетно поштовање захтева заштите и културолошког коришћења
културне баштине, природе, природних вредности и животне средине. Функцијски зонинг
утврђен је по функцијама, чије одвијање је предвиђено преко физичких намена простора
(грађевинско земљиште, шуме и пољопривредно земљиште), у односу на режиме заштите
археолошког налазишта. Функцијске зоне се међусобно преклапају и обухватају:
– културолошку зону – очување, ревитализација, заштита и
културолошко коришћење објеката археолошке и споменичке баштине, природе и природних
вредности (истраживање, конзервација, рестаурација, едукација, презентација јавности,
културне манифестације), посебно у оквиру зоне I степена заштите, затим у зонама
II.1 и II.2 степена заштите, као и на појединачним налазиштима, објектима и у насељима
на осталим деловима подручја Плана;
– зону туризма и рекреације – посебно културолошки туризам
на објектима културне баштине и у овиру културно-рекреативних пунктова, бањски
– здравствени и рекреативни туризам, спортско-рекреативни туризам и сеоски туризам
у Гамзиградској Бањи, Гамзиграду и Звездану, у новим смештајним комплексима, у оквиру
спортско-рекреативних пунктова и понуде у простору Црног Тимока, као и на другим
просторима подручја Плана, за стационарну, излетничку и транзитну клијентелу; 
– зону активности комплементарних заштити културне баштине
и природе, као и туризму – ловство (у зони са прелазним режимом заштите II.2 степена,
у деловима зоне III степена заштите и у заштитној зони), спортски риболов (на Црном
Тимоку), сакупљање дивљих плодова, лековитог и ароматичног биља, (у зони са прелазним
режимом заштите II.2 степена, у деловима зоне III степена заштите и у заштитној
зони), водопривреда (на Црном Тимоку и ограничено на локалним извориштима и водотоцима
ван зоне I степена заштите), енергетика (производња чисте, обновљиве енергије од
сунца, ветра, воде и биомасе, у зони III степена заштите и у заштитној зони) и мала
привреда (домаћа радиност у бањском и сеоском туризму, производно – етно и савремено
занатство и домаћа радиност у насељима подручја);
– зону антропогеног појаса дуж Црног Тимока, као простор
у коме се преклапају све три претходне функцијске зоне I концентришу најзначајније
развојне активности и физичке структуре подручја Плана (производне активности подручја,
постојећа насеља, планирани комплекси и пунктови, саобраћај и техничка инфраструктура);
простор антропогеног појаса захвата око 950 хектара, од чега око 259 у КО Гамзиград
и око 691 у КО Звездан. Већи део овог простора је у режиму III степена заштите подручја
археолошког налазишта (око 730 хектара, од тога у КО Гамзиград 259 и у КО Звездан
471), а мањи део у заштитној зони (око 220 хектара, све у КО Звездан).
3.3. Програм и план организације простора и саобраћаја
Програм и план организације простора и саобраћаја на подручју
Плана конципирани су на опредељењима за очување, ревитализацију и културолошко коришћење
културне баштине светског значаја, уз адекватно очување, унапређење и заштиту окружујуће
природе, природних вредности и животне средине, у контексту одрживог развоја становништва
и активности, односно уређења територије, постојећих насеља и планираних нових насељских
садржаја. Концепт је заснован на потенцијалу локалног становништва (уз ново насељавање)
и на расположивим природним и створеним потенцијалима подручја, уз непосредну корекцију
режимима заштите археолошког налазишта, природе и животне средине.
На основу циљева, истраживања и пројекција у гранским прилозима
Аналитичко-документационе основе Плана, конципирани су дугорочни програм и план
развоја и организације активности и физичких садржаја супраструктуре и саобраћаја
на подручју Плана. За постојећа насеља даје се и програмирани број становника.
3.3.1. Дугорочни програм туристичких лежаја, садржаја супраструктуре,
дневних излетника и запослених
Дугорочним програмом развоја активности и изградње супраструктуре
(без утврђеног временског хоризонта), планирани су следећи садржаји граничног (максималног)
капацитета на подручју Плана по зонама заштите археолошког налазишта: 
1. Зона I степена заштите
1.1. Пункт културолошких садржаја унутар утврђења царске
палате
– музејски простори (депо и поставке експоната у затвореном
и на отвореном простору), службене просторије (за кустоса, истраживаче и у функцији
летње позорнице), прихват посетилаца (продаја проспеката, брошура, сувенира и др.,
јавна чесма и санитарни чвор)
– монтажно-демонтажна летња позорница са 300 места (алтернативно
на локацији ван зидина испред источне капије), са подземним депоом за елементе позорнице
– дозвољен број једновремених излетника у зони I степена
заштите – 300
– запослених – укупно 15, од тога 8 стално и 7 сезонски
2. Зона са прелазним режимом заштите II.1 степена
2.1. Пункт западног паркиралишта-терминала на улазу у зону
I степена заштите
– паркинг за аутобусе и путничка возила, терминал – окретница
интерног саобраћаја на ивици зоне I степена заштите, прихват посетилаца (продаја
брзе хране и освежавајућих пића, санитарни чвор, јавна чесма), службене просторије
(билетарница, информације, просторије за водиче и техничко особље), са надстрешницама
и зеленилом, површина грађевинске парцеле 0,6 хектара
– једновремених излетника – до 450
– запослених – укупно 15, од тога 8 стално и 7 сезонски
2.2. Пункт источног паркиралишта-терминала на улазу у зону
I степена заштите
– паркинг за аутобусе и путничка возила, терминал – окретница
интерног саобраћаја на ивици зоне I степена заштите, прихват посетилаца (продаја
брзе хране и освежавајућих пића, санитарни чвор, јавна чесма), службене просторије
(билетарница, информације, просторије за водиче и техничко особље), са надстрешницама
и зеленилом, површина грађевинске парцеле 0,4 хектара
– једновремених излетника – до 300
– запослених – укупно 10, од тога 5 стално и 5 сезонски
2.3. Пункт „Римски мајдан" 
– у мајдану: традиционално вађење камена за потребе конзервације
и рестаурације археолошког налазишта; вајарска колонија, са радним просторијама,
просторијама за дневни боравак, отвореним амфитеатром са 100 места и санитарним
чвором
– испред мајдана: паркинг за путничке аутомобиле, аутобус
и теретна возила, површина грађевинске парцеле 0,3 хектара
– једновремених излетника – до 100
– запослених – укупно 6, од тога 3 стално и 3 сезонски
У оквиру зоне са прелазним режимом заштите II.1 степена
на погодној локацији, заклоњеној од царске палате, могуће је организовати мањи службено-културолошки
пункт у функцији Српске академије наука и уметности – Одељење за археологију и Републичког
завода за заштиту споменика културе (просторије за рад, лагеровање археолошког и
другог материјала, дневни боравак и службени смештај), у виду мале групације етно-објеката.
У оквиру зоне II.1 степена задржавају се постојеће бачија Гамзиграда.
3. Зона са прелазним режимом заштите II.2 степена
Предвиђена је без нових становника (сем постојећих становника
– корисника бачија Гамзиграда) и нових садржаја супраструктуре, са капацитетом простора
од 500 једновремених излетника.
4. Зона III степена заштите (антропогени појас дуж Црног
Тимока)
4.1. Гамзиградска Бања, површина грађевинског подручја око
54,0 хектара
– Планираних сталних становника – 500 (у око 170 домаћинстава)
– Туристичких лежаја – укупно 2.000 (1.254 постојећа и
746 нових), од тога:
– 250 у Заводу за специјализовану рехабилитацију (214 постојећих
и 36 нових), 
– 300 у хотелу и хотелским депандансима (180 постојећих
и 120 нових),
– 300 у апартманским вилама (све ново, просечно са 20 лежаја
по вили), 
– 150 у одмаралиштима (100 постојећих и 50 нових),
– 900 у викенд кућама (700 постојећих и 200 нових), 
– 100 у приватном смештају (60 постојећих и 40 нових).
– Једновремених дневних излетника – оптимално 1.000
– Запослених – укупно 360, од тога 180 стално и 180 сезонски
– Спортско-рекреативни садржаји – универзална спортска хала
са гледалиштем од 500 места, затворени олимписки базен са гледалиштем од 300 места
и кугланом, главни фудбалски терен са гледалиштем од 500 места и помоћни фудбалски
терен, два комбинована терена за рукомет, кошарку и одбојку (преко зиме на једном
терену осветљено вештачко клизалиште) са гледалиштем од 300 места, 4 тениска терена,
мини-голф, дечија игралишта, терминал јахача и бициклиста, трим стаза и мала хидроакумулација
са плажом на Тимоку
– Садржаји јавних служби – трговина (самопослуга, мањи тржни
центар са пијацом, продавница спортске опреме и одеће, књижара др.), угоститељство
(национални ресторан, ресторан са самопослуживањем, кафеи, млечни ресторан, посластичарница
и др.), сервиси (услужни, занатско-технички и др.), здравство (у оквиру допуњеног
Завода за специјализовану рехабилитацију), вртић (за домаћу децу и децу гостију),
култура (универзална сала и отворена летња позорница са гледалиштима од по 500 места,
библиотека, уметничка галерија и др.), администрација (месна заједница, управа Бање,
туристичка организација, испостава банке и др.). 
4.2. Гамзиград, површина грађевинског подручја око 37,2
хектара
– Планираних сталних становника – 1.000 (у око 250 домаћинстава)
– Туристичких лежаја – укупно 300, од тога
– 200 у приватном смештају, уз адаптацију,
– 100 у пансионским кућама (реконструисаним и новим).
– Једновремених дневних излетника – оптимално 300
– Запослених – укупно 100, од тога 80 стално и 20 сезонски
– Садржаји јавних служби – трговина (продавнице мешовите
робе, етно-производа и сувенира, пољопривредна апотека и др.), угоститељство (етно-гостионице,
кафеи и др.), сервиси (ветеринарска станица, сервис пољопривредне механизације,
занатско-услужни сервиси и др.), здравство (амбуланта), школство (четворогодишња
основна школа за Гамзиград и Гамзиградску Бању, са тереном за мале спортове), култура
(дом културе са салом од 300 места, библиотеком, просторијама за културно-уметничко
друштво и др.).
4.3. Звездан, површина грађевинског подручја око 90,8 хектара
– Планираних сталних становника – 2.000 (у око 660 домаћинстава)
– Туристичких лежаја – укупно 600, од тога
– 400 у приватном смештају, уз адаптацију,
– 200 у пансионским кућама (реконструисаним и новим).
– Једновремених дневних излетника – оптимално 450
– Запослених – укупно 200, од тога 160 стално и 40 сезонски
– Спортско-рекреативни садржаји – мала хидроакумулација
са плажом, два комбинована терена за рукомет/мали фудбал, кошарку и одбојку, дечија
игралишта, мали етно-локали и санитарни чвор
– Садржаји јавних служби – трговина (продавнице мешовите
робе, етно-производа и сувенира, пољопривредна апотека и др.), угоститељство (етно-гостионице,
кафеи и др.), сервиси (ветеринарска станица, ауто сервис и сервис пољопривредне
механизације, занатско-услужни сервиси и др.), здравство (здравствена станица),
социјална заштита (дечији вртић и обданиште), школство (осмогодишња школа за Звездан,
као и за старију децу из Гамзиграда и Гамзиградске Бање, са спортком салом и тереном
за мале спортове), култура (дом културе са салом од 500 места, библиотеком, просторијама
за културно-уметничко друштво и др., као и етно-културни пункт)
4.4. Омладинско-дечији комплекс, површина грађевинске парцеле
3,0 хектара (2,25+0,75 хектара)
– Туристичких лежаја – укупно 200 (150+50), од тога
– 50 у новом, засебном омладинском одмаралишту,
– 100 у новом, засебном омладинском кампу (са 50 шатора),
– 50 у новом, засебном дечијем одмаралишту.
– Једновремених дневних излетника – оптимално 100
(75+25)
– Запослених – укупно 20, од тога 10 стално и 10 сезонски
– Спортско-рекреативни и културно-забавни садржаји – за
омладинце: летња позорница са 100 седишта, комбиновани терен за рукомет/мали фудбал,
кошарку и одбојку и уређен парковски простор; за децу: дечији забавни парк са уређеним
зеленилом
4.5. Комерцијални комплекс за припрему спортиста, површина
грађевинске парцеле 2,0 хектара
– Туристичких лежаја – укупно 50 у новом мотелу, са наглашеним
пратећим садржајем (дневни боравак, билијар, сауна, масажа и др.)
– Једновремених дневних излетника – оптимално 50
– Запослених – укупно 15, од тога 8 стално и 7 сезонски
– Спортско-рекреативни садржаји – сала за мале спортове,
са теретаном и пратећим просторијама, 2 фудбалска игралишта, 2 комбинована терена
за рукомет/мали фудбал, кошарку и одбојку, трим стаза и уређен парковски простор
4.6. Угоститељско-трговачки етно-комплекс „Градиште",
површина грађевинске парцеле око 1,0 хектар
– Туристичких лежаја – укупно 50 у новом пансиону
– Једновремених дневних излетника – оптимално 300
– Запослених – укупно 20, од тога 10 стално и 10 сезонски
– Угоститељски, трговачки и рекреативни садржаји – етно-ресторан
са 200 места, етно киосци за брзу храну и напитке; продаја етно-производа (храна,
пиће, лековито биље, одевни, кућни и украсни предмети, сувенири и др.) у затвореним
објектима и под надстрешницама; дечије игралиште и уређен парковски простор
4.7. Туристички комплекс изнад Звездана, површина грађевинске
парцеле 3,0 хектара
– Туристичких лежаја – укупно 250, од тога
– 50 у новом мотелу,
– 200 у апартманским вилама (10-20 објеката са 10-20 лежаја).
– Једновремених дневних излетника – оптимално 100
– Запослених – укупно 30, од тога 15 стално и 15 сезонски
– Спортско-рекреативни садржаји – комбиновани терен за рукомет/мали
фудбал, кошарку и одбојку, мини-голф, дечија игралишта и уређен парковски простор
– Садржаји јавних служби – продавница мешовите робе, етно-производа
и сувенира, етно-ресторан, кафе и др.
4.8. Викенд насеље „Кривул", површина грађевинског
подручја око 3,5 хектара
– Туристичких лежаја – укупно 200 у 50 викенд кућа
– Једновремених дневних излетника – оптимално 60
– Запослених – укупно 10, од тога 5 стално и 5 сезонски
– Садржаји јавних служби – продавница мешовите робе, етно-ресторан,
кафе и др.
4.9. Стамбено/викенд насеље „Ђула", површина грађевинског
подручја око 4,5 хектара
– Нових сталних становника – 100 (у 25 – 30 домаћинстава)
– Туристичких лежаја – укупно 100 у 25 викенд кућа
– Једновремених дневних излетника – оптимално 30
– Запослених – укупно 6, од тога 3 стално и 3 сезонски
– Садржаји јавних служби – продавница мешовите робе, етно-ресторан,
кафе и др.
4.10. Групација културно-рекреативних комерцијално-социјалних
клубова у залеђу плаже планиране горње хидроакумулације на Црном Тимоку, површина
грађевинске парцеле 0,2 хектара
– Садржаји супраструктуре – мали пунктови археолошког клуба,
етно-клуба, еколошког клуба, омладинског и дечијег клуба (са понудом у ширем простору
подручја Плана) 
– Једновремених дневних излетника – оптимално 150
– Запослених – укупно 15, све сезонски
4.11. Групација спортско-рекреативних комерцијалних клубова
у залеђу плаже планиране доње хидроакумулације на Црном Тимоку, површина грађевинске
парцеле 0,2 хектара
– Садржаји супраструктуре – мали пунктови пливачког, кајакашког,
риболовачког, коњичког и бициклистичког клуба, са понудом у простору – делом плаже
са сплавовима и опремом за пливање и кајакаштво и са риболовним полигоном, коралом
за коње, као и са бициклистичким полигоном
– Једновремених дневних излетника – оптимално 150
– Запослених – укупно 15, све сезонски
4.12. Планирана горња хидроакумулација у кориту Црног Тимока
(уз омладинско-дечији комплекс), површина парцеле плаже 0,3 хектара
– Спортско-рекреативни садржаји – хидроакумулација, пешчана
плажа, сплавови, комбиновано игралиште за рукомет/мали фудбал, кошарку и одбојку,
игралишта за одбојку на песку, киосци за брзу храну и напитке, тушеви и санитарни
објект
– Једновремених дневних излетника – оптимално 400
– Запослених – укупно 10, све сезонски 4.13. Планирана доња
хидроакумулација у кориту Црног Тимока (код викенд насеља „Кривул"), површина
парцеле плаже 0,3 хектара
– Спортско-рекреативни садржаји – хидроакумулација, пешчана
плажа, сплавови, комбиновано игралиште за рукомет/мали фудбал, кошарку и одбојку,
игралишта за одбојку на песку, киосци за брзу храну и напитке, тушеви и санитарни
објект
– Једновремених дневних излетника – оптимално 400
– Запослених – укупно 10, све сезонски
4.14. Спортско стрелиште испод бране планиране доње акумулације
на Црном Тимоку, површина парцеле 0,3 хектара
– Спортски садржаји – отворени објекти за гађање из ваздушног
оружја и за стреличарство
– Једновремених дневних излетника – оптимално 100
– Запослених – укупно 3, све сезонски
Рекапитулација становника, туристичких лежаја, дневних излетника
и запослених на подручју археолошког налазишта приказана је на табели 3.
Табела 3. Становници, туристички лежаји, дневни излетници
и запослени на подручју археолошког налазишта
  


 

5. Заштитна зона археолошког налазишта
У заштитној зони подручја археолошког налазишта нису предвиђени
нови стални становници ни садржаји супраструктуре. На делу заштитне зоне у оквиру
КО Гамзиград (као и на мањим деловима површина зона са прелазним режимом заштите
II.1 и II.2 степена у оквиру исте КО) задржаће се постојеће бачије насеља Гамзиград,
у постојећој функцији сточарства и планираној функцији сеоског туризма. Број становника
бачија обухваћен је укупним бројем становника Гамзиграда. У заштитној зони могућа
је изградња објеката у функцији пољопривреде, уз поштовање санитарно-техничких прописа.
3.3.2. Дугорочни програм саобраћаја на подручју Плана
Дугорочним програмом саобраћаја, на подручју Плана предвиђају
се следећи садржаји друмских и осталих саобраћајница, по зонама заштите археолошког
налазишта: 
1. Изградња јужне магистралне обилазнице Звездана и Зајечара
(М-5) кроз зону III степена заштите (антропогени појас дуж Тимока), од планиране
петље укрштања са регионалним путем Р-105б, до изласка из подручја Плана, укупне
дужине од око 4.200 m, са ширином коловоза од 7.0 m. У односу на пројектовану трасу
обилазнице од km 0+000 до km 19+920, са петљом на km 0+600 и уласком у тунел „Звездан"
дужине 460 m на km 0+820 (Институт за путеве Београд, Завод за пројектовање „Траса"),
траса по овом Плану је померена према североистоку, због границе зоне са прелазним
режимом заштите II.1 степена и локације планираног туристичког насеља изнад Звездана.
Ова траса такође подразумева тунел испод северног дела Магуре, оквирне дужине од
око 300 m.
2. Реконструкција постојећег регионалног пута Р-105б кроз
зону са прелазним режимом заштите II.1 степена и кроз зону III степена заштите
(антропогени појас дуж Тимока), од одвојка са постојећег магистралног пута на северозападном
улазу у подручје Плана, до споја са магистралним путем М-5 северозападно од Звездана,
у дужини од око 5.500 m, са ширином коловоза од 6,0 m и изградња петље на укрштању
овог пута са постојећим магистралним путем северозападно од Звездана. До изградње
ове петље, извршиће се реконструкција постојеће раскрснице са магистралним путем
(у нивоу).
3. Изградња деонице регионалног пута у зони III степена
заштите (антропогени појас дуж Тимока), од планиране петље са постојећим магистралним
путем М-5 до поновног споја са постојећом трасом магистралног, односно предвиђеног
регионалног пута, северозападно од улаза у Звездан, укупне дужине од око 600 m,
са ширином коловоза од 6,0 m.
4. Изградња нове северне регионалне обилазнице по ГУП-у
Зајечара у зони III степена заштите (антропогени појас дуж Тимока) и мањим делом
кроз зону са прелазним режимом заштите II.2 степена, од одвојка са постојећег магистралног
– предвиђеног регионалног пута на северозападном улазу у Звездан, до изласка из
подручја Плана, са новим мостом преко Тимока, укупне дужине од око 2.900 m, са ширином
коловоза од 6,0 m.
5. Изградња интерног локалног колског пута у зони I степена
заштите, под посебним режимом коришћења, са окретницама код западног и источног
паркинга-терминала на улазима у зону 
I степена заштите – за комуницирање унутар зоне, ради презентације
главних археолошких налазишта, дужине од око 2.100 m, са ширином коловоза од 5,5 
m.
6. Реконструкција постојећег локалног пута од одвојка са
регионалног пута Р-105б до западног паркиралишта-терминала на улазу у зону I степена
заштите, кроз зону са прелазним режимом заштите II.1 степена, дужине од око
1.100 m, са ширином коловоза од 5,5 m.
7. Изградња локалног пута од западног паркиралишта-терминала,
кроз зону са прелазним режимом заштите II.1 степена (већим делом по спољном ободу
зоне I степена заштите) и кроз зону III степена заштите (антропогени појас дуж Тимока),
преко источног паркиралишта-терминала до Звездана, укупне дужине од око 3.100 m,
са ширином коловоза од 5,5 m.
8. Изградња локалног пута од новог локалног пута по ободу
зоне I степена заштите до „Римског мајдана" у зони са прелазним режимом заштите
II.1 степена, укупне дужине од око 1.400 m, са ширином коловоза од 5,5 m.
9. Изградња локалног пута од раскрснице локалног пута за
утврђену царску палату са регионалним путем Р-105б до магистралног пута М-5, кроз
зону са прелазним режимом заштите II.1 степена и зону III степена заштите (антропогени
појас дуж Тимока) укупне дужине од око 700 m, са ширином коловоза од 5,5 m.
10. Изградња источне локалне обилазнице Звездана, од одвојка
са нове северне регионалне обилазнице на северном ободу Звездана, до изласка из
подручја Плана, кроз зону III степена заштите (антропогени појас дуж Тимока), укупне
дужине од око 1.000 m, са ширином коловоза од 5,5 m.
11. Изградња локалног пута од Звездана до планираног стамбено-викенд
насеља „Ђула", кроз зону III степена заштите (антропогени појас дуж Тимока),
укупне дужине од око 1.100 m, са ширином коловоза од 5,0 m.
12. Изградња локалног пута од постојећег магистралног пута
на локалитету „Градиште" до планираног викенд насеља „Кривул, кроз зону III
степена заштите (антропогени појас дуж Тимока), укупне дужине од око 600 m, са ширином
коловоза од 5,0 m.
13. Изградња локалног пута од раскрснице регионалног пута
са постојећим локалним путем на северном ободу Гамзиграда, до планираног комплекса
за припрему спортиста, са новим мостом преко Црног Тимока, кроз зону III степена
заштите (антропогени појас дуж Тимока), укупне дужине од око 500 m, са ширином коловоза
од 5,0 m.
14. Изградња локалног пута од петље за Гамзиградску Бању
на постојећем магистралном путу, мостом преко уставе планиране горње хидроакумулације,
до планираног омладинско-дечијег комплекса, као и локалног пута од постојеће ХЕ
„Гамзиград" до споја са планираним локалним путем испред омладинско-дечијег
комплекса, кроз зону III степена заштите (антропогени појас дуж Тимока), укупне
дужине од око 1.700 m, са ширином коловоза од 5,5 m.
15. Изградња следећих јавних паркинга: на западном паркиралишту-терминалу
за 100 путничких возила и 10 аутобуса; на источном паркиралишту-терминалу за 50
путничких возила и 5 аутобуса; испред „Римског мајдана" за 25 путничких возила,
2 аутобуса и 2 теретна возила; у Гамзиградској Бањи за 500 путничких возила и
30 аутобуса; у Гамзиграду за 50 путничких возила и 3 аутобуса; у Звездану за 75
путничких возила и 5 аутобуса; за потребе омладинско-дечијег комплекса на планираном
локалном путу на левој обали Тимока испод вијадукта, за 30 путничких возила и 4
аутобуса; у комплексу за припрему спортиста за 20 путничких возила и 2 аутобуса;
у угоститељско-трговачком етно-комплексу „Градиште", за 70 путничких возила
и 5 аутобуса; у туристичком комплексу изнад Звездана, за 60 путничких возила и
4 аутобуса; уз јавне садржаје викенд насеља „Кривул" и стамбено/викенд насеља
„Ђула", за по 10 путничких возила, укупно 20 путничких возила – укупно за
1.000 путничких возила и 70 аутобуса. Предвиђена је и изградња аутобуске станице
у Гамзиградској Бањи са 5 перона.
16. Реконструкција насипа напуштене пруге уског колосека
у туристички пут, постојећом трасом од уласка у подручје Плана из правца Зајечара,
до тачке северно од планираног омладинско-дечијег комплекса, кроз зону III степена
заштите (антропогени појас дуж Тимока), укупне дужине од око 7.500 m и ширине од
4,5 m; а одатле изградња нове трасе туристичког пута преко новог моста на Тимоку,
преко моста на устави планиране горње хидроакумулације, испод постојећег вијадукта
до Гамзиградске Бање и даље левом обалом Тимока, уз магистрални пут поред планираног
комплекса за припрему спортиста и планираног комплекса „Градиште" (одакле се
одваја крак до западног паркиралишта-терминала и даље испод моста/пропуста магистралног
пута на Селишком потоку до поновног споја са туристичким путем на траси напуштене
пруге уског колосека), кроз зону III степена заштите (антропогени појас дуж Тимока)
и делом кроз зону са прелазним режимом заштите II.1 степена, укупне дужине од око
7.700 m и ширине од 4,5 m.
17. Изградња излетничких стаза за кретање пешака, јахача,
планинских бицикала и делом џипова – гребенских, панорамских, радијалних, долинских
и везних, претежно на трасама постојећих пољских путева и стаза, кроз цело подручје
Плана и ближег окружења, укупне дужине од око 91,5 km и ширине од 2 m (за џипове од 3 
m).
Рекапитулација реконструкције и изградње саобраћајница и
стаза на подручју Плана и подручју археолошког налазишта по зонама заштите дата
је на табели 5.
  

 
3.3.3.
План дугорочне организације простора и саобраћаја 
(Реферална
карта 3)
Организација
простора и саобраћаја на подручју Плана предодређена је приоритетним активностима
очувања, ревитализације, заштите и културолошког коришћења непокретних културних
добара, природе, природних вредности и животне средине, активностима туризма и рекреације,
комплементарним активностима, постојећим насељима и саобраћајницама. Концепт организације
простора и саобраћаја диференциран је по зонама заштите подручја археолошког налазишта
и његовом физичком и функцијском зонингу.
Простор
зоне I степена заштите археолошког налазишта, с обзиром на диспозицију главних културних
добара, биће организован за презентацију добара у две засебне групације: а) групацији
утврђене царске палате са 6 мањих налазишта (пет античких грађевина и спратна античка
житница, удаљени 50–400 m од утврђења) и б) групацији сакралног комплекса на Магури
са 6 мањих налазишта (део трасе античког пута, тетрапилон, две античке грађевине,
сакрални комплекс – маузолеји Галерија и Ромуле са тумулима и антички зид, удаљени
100–600 m од средишта сакралног комплекса).
Потребе
посетилаца у погледу лаког и брзог саобраћајног приступа, информисања, безбедности,
заклона од невремена, санитарних просторија, куповине проспеката, сувенира и др.,
као и пре даха, како током и после обиласка налазишта, тако и за време манифестација,
задовољиће се у пункту културолошких садржаја унутар утврђења царске палате (по
програму и пројекту Републичког завода за заштиту споменика културе), на одмориштима
уз стазе (као и на паркиралиштима-терминалима на саобраћајним улазима у зону I степена
заштите, у оквиру зоне са прелазним режимом II.1 степена).
Пункт
културолошких садржаја биће смештен у кулама млађег утврђења, а делом на укопаном
и отвореном простору унутар утврђења. Сем садржаја овог пункта, у зони I степена
заштите нису предвиђени други објекти супраструктуре, а сви постојећи стамбени и
привредни објекти биће уклоњени.
Унутар
зидина царске палате (алтернативно ван зидина, пред источном капијом), биће омогућено
организовање културних манифестација на отвореном простору (концерти, рецитали,
позоришне представе, биоскопске и холографске представе и др.), постављањем монтажне
бине и гледалишта (који би се после представе обавезно уклањала и лагеровала у подземном
складишту уз спољне зидине утврђења код источне капије).
Вишенаменске
стазе за пешаке, планинске бициклисте и јахаче у зони I степена заштите планиране
су за приступ главним групацијама и појединчним локалитетима налазишта. Уз ове стазе
предвиђена су одморишта за предах посетилаца, током и после разгледања налазишта,
са високим хладовитим зеленилом, надстрешницама и седиштима, у чијој изградњи ће
бити коришћени природни материјали.
Службена
колска саобраћајница са посебним режимом јавног саобраћања између западног и источног
паркиралишта-терминала (односно за повезивање утврђене царске палате и комплекса
на Магури) предвиђена је за колективни превоз пригодним електричним туристичким
возилом, као и запрежним возилима.
Простор
зоне са прелазним режимом заштите II.1 степена организован је тако да, заједно са
простором зоне I степена заштите у свом средишту, представља функцијску целину непосредног
предела археолошког налазишта. Зато ће све активности и садржаји у овој зони генерално
бити подређене и прилагођене функцијама главних налазишта. У оквиру зоне биће организован
резерват за узгој дивљачи безопасне за посетиоце (срна, зец).
Зона
ће на отвореном простору бити обухваћена излетничким стазама, које ће, са излетничким
стазама на вододелницама унутар зоне, формирати трасу првог прстена панорамске излетничке
стазе, одакле ће непосредно бити омогућено сагледавање главних налазишта, у пределу
како је он приближно изгледао у античко доба царске палате. Приступ до првог прстена
панорамске стазе, предвиђен је споља из Гамзиграда и Звездана, као и из средњег
дела антропогеног појаса дуж Црног Тимока, а изнутра од царске палате, радијалним
стазама.
У
функцији саобраћајног приступа налазиштима унутар зоне I степена заштите, у зони
прелазног режима заштите II.1 степена, непосредно по ободу зоне I степена заштите,
предвиђени су пунктови западног и источног паркиралишта-терминала. То ће бити саобраћајно-прихватни
пунктови са паркинзима за путничка возила и аутобусе, објектима супраструктуре
(за госте и службене потребе) и парковски уређеним простором Уз ове садржаје (у
оквиру зоне I степена заштите), предвиђени су окретница и полазишта за електрично
возило и запрежна возила, са паркиралиштем за планинске бицикле и коралом за јахаће
коње.
Локалитет
„Римски мајдан" на југоисточном делу зоне са прелазним режимом заштите II.1
степена, на 1.500 m од царске палате, биће уређен као специфичан културни пункт.
Мајдан представља удубљење величине око 0,5 хектара споља обрасло у зеленило и невидљиво
у пределу, са узаним улазом у атрактиван простор. Вађење камена за потребе конзервације
и рестаурације налазишта биће настављено на традиционални начин (без минирања).
Због близине, мајдан ће се укључити у манифестације палате, а биће уређен као стална
вајарска колонија са летњом позорницом и затвореним садржајима у функцији вајарске
колоније и мањих културно-забавних манифестација. До улаза у мајдан изградиће се
двострани прилаз локалним путем (од планираног локалног пута по ободу зоне I степена
заштите) са паркинзима и малим терминалом за запрежна возила, јахаче и планинске
бициклисте.
Зона
са прелазним режимом заштите II.2 степена, на делу јужно и западно од зоне са прелазним
режимом заштите II.1 степена, организивана је као заштитна и функцијска подршка
целине предела археолошког налазишта. Са западне и јужне стране, граница ове зоне
обухваћена је трасом другог прстена панорамске стазе, коју повезују продужене радијалне
стазе из зоне са прелазним режимом заштите II.1 степена.
На
свим излетничким стазама јужног и западног подручја Плана (ван зоне I степена заштите)
предвиђена су прихватна склоништа за пикник, предах и склањање у случају природних
непогода (са надстрешницама/заклонима за људе и коње, искључиво од камена и дрвета,
са уређеним ватриштима и седиштима). Микролокације склоништа биће утврђене посебним
пројектом излетничких стаза. Ова склоништа и стазе користиће и ловци. Стазе за џипове
предвиђене су највећим делом по спољном ободу археолошког налазишта (ван зона у
I, II.1 и II.2 степену заштите), у оквиру заштитне зоне археолошког налазишта и
само мањим делом у зони III степена заштите.
Постојећом
деоницом локалног пута од раскрснице са регионалним путем Р-105б до улаза у зону
I степена заштите и новом деоницом локалног пута од раскрснице са регионалним путем
Р-105б до директног, најкраћег споја са магистралним путем М-5, биће остварена средња,
оптимална веза налазишта са главном саобраћајницом подручја, преко западног паркиралишта-терминала.
Реконструисаном деоницом постојећег регионалног пута Р-105б од раскрснице са локалним
путем према царској палати до споја са М-5 код Гамзиградске Бање, као и деоницом
новог локалног пута од споја са М-5 у Звездану преко источног паркиралишта-терминала
до западног паркиралишта-терминала, омогућиће се оптимална приступачност и туристичка
презентација налазишта, као и транзитно туристичко активирање постојећих насеља
– Гамзиградске Бање, Гамзиграда и Звездана у функцији археолошког налазишта.
Уз
услов да се регулише водни режим, односно да се пошумљавањем слива и системом устава
обезбеди стално присуство воде, Селишки поток ће се уредити као важан елемент предела
археолошког налазишта.
Ранији
породични засеоци, сада сталне и сезонске бачије, мањим делом у оквиру зоне са прелазним
режимом заштите II.1 степена и већим делом у оквиру зоне са прелазним режимом заштите
II.2 степена, као и у заштитној зони, на југозападном делу природног амфитеатра
на територији КО Гамзиград, сачуваће се у претежно изворном облику, уз неопходне
радове на ревитализацији и основном комуналном опремању објеката и уређењу парцела.
Постојећи објекти бачија у зони са прелазним режимом заштите II.1 степена биће по
потреби додатно озелењени високим аутохтоним растињем (шумски лишћари или воћке
старинских врста), што начелно важи и за објекте у зони са прелазним режимом заштите
II.2 степена. Постојеће бачије у заштитној зони третираће се слободније него у зонама
са прелазним режимом заштите, уз могућу доградњу и новоградњу објеката у функцији
становања и производње на бачијама и у засебним пољопривредним целинама. У оквиру
планиране мреже излетничких стаза изградиће се неопходна мрежа локалних пољских
путева са макадамским застором за повезивање ових бачија са насељем Гамзиград. Сем
функције пољопривреде, бачије ће бити укључене и у сеоски туризам као прихватна
свратишта на излетничким стазама и мањим делом за туристички смештај у изворном
етно-амбијенту.
Развој
становништва, производних и непроизводних активности и насеља на подручју Плана
биће концентрисан у антропогеном појасу уз Црни Тимок у зони III степена заштите
и мањим делом у заштитној зони. Највећим природним вредностима и туристичко-рекреативним
потенцијалима располаже северозападни део овог појаса са Гамзиградском Бањом и великим
меандрима Црног Тимока, а појас се својим средњим делом директно наслања на зону
са прелазним режимом заштите II.2 степена. 
Туристичка
и рекреативна понуда у простору (ван насеља) у антропогеном појасу дуж Тимока, организована
је према ресурсима и вредностима Црног Тимока, посебно његових великих меандара
у Гамзиградској клисури, као и шумовитих речних долина. Три велика меандра, од постојеће
мале хидроакумулације за потребе ХА „Гамзиград", низводно до срушеног моста
бивше пруге уског колосека на излазу из тунела, у укупној дужини од око 8 km речног
тока, уредиће се као регионална „аква зона", са постојећом ХА „Гамзиград"
и четири нове мале хидроакумулације, са транспарентним уставама. Нова горња хидроакумулација
дужине око 1.000 m, формираће се уставом око 500 m узводно од вијадукта магистралног
пута. Нова средња хидроакумулација дужине од око 700 m предвиђена је у оквиру грађевинског
подручја Гамзиградске Бање, са уставом на око 300 m узводно од оштре речне кривине
на југоисточном делу Бање. Нова доња хидроакумулација дужине од око 800 m формираће
се уставом на месту срушеног моста бивше пруге уског колосека. Све хидроакумулације
биће у кориту реке, које ће бити проширено и продубљено. Обални појасеви – алувијалне
заравни крај ових хидроакумулација, биће уређени као плаже са неопходним пратећим
садржајима. 
У
оквиру две веће заравњене површине „аква зоне", у залеђима плажа нове горње
и доње хидроакумулације на десној обали Тимока, предвиђени су јавни садржаји, организовани
у виду комерцијалних клубова, са одговарајућим мањим објектима и полигонима. У залеђу
плаже горње хидроакумулације, у близини омладинско-дечијег комплекса, предвиђени
су културно-забавни клубови, а у залеђу плаже доње нове хидроакумулације спортско-рекреативни
клубови (са полигонима на делу обале ове акумулације). Ове клубове као јавне, отворене
институције осниваће невладине асоцијације и приватни предузетници за своје чланство
(са попустом) и за нечланове (уз комерцијалну надокнаду услуга). Клубови ће представљати
главне организаторе понуде у простору, како у антропогеном појасу дуж Тимока, тако
и у заштитној зони, а под одговарајућим условима и дела понуде у простору археолошког
налазишта.
Дуж
већег дела тока Црног Тимока, ван плажа и полигона клубова, биће уређене риболовне
стазе, за прописани капацитет риболоваца, зависно од еколошког капацитета реке.
Дуж десне обале Тимока предвиђена је долинска вишенаменска излетничка стаза, на
релацији од уставе постојеће хидроакумулације ХЕ „Гамзиград" до Звездана, дистанцирана
од риболовних стаза.
Постојећа
насеља представљаће средишта развоја антропогеног појаса дуж Црног Тимока и целог
подручја Плана. У погледу туризма, рекреације и бањских функција, главни центар
подручја биће у Гамзиградској Бањи, а за комплементарне активности, статус водећег
насеља подручја имаће Звездан.
Гамзиградска
Бања ће, у сарадњи са Зајечаром, бити главни носилац и организатор укупне туристичке
понуде подручја, а уз сарадњу са Гамзиградом, и формирања издвојених нових туристичко-рекреативних
комплекса у функционалном саставу Бање. Развијене балнеолошке функције на бази термоминералне
воде у Заводу за специјализовану рехабилитацију, данас основни медицински мотив
доласка у Бању, задржаће ту улогу и убудуће, уз потребно комплетирање активности
и садржаја. Приоритети у домену балнеологије биће у бољој заштити и коришћењу постојећих
термоминералних извора у кориту Црног Тимока, у обезбеђивању нових количина термоминералне
воде из бушотина, као и у доградњи одређених садржаја за заједничке потребе пацијената
у блоку Завода (посебно просторије за релаксацију и забаву одраслих и деце, за посете
пацијентима и др.). Непосредно окружење објекта Завода заштитиће се од других облика
градње. Због природе болести које се у Заводу лече, већина пацијената је покретна
и уклопива у бањску средину, те ће они користити највећи део садржаја туристичке
и један део рекреативне понуде Бање. Завод ће, зависно од својих капацитета, пружати
здравствене услуге и здравим гостима Бање (амбуланта са првом помоћи, превентивни
прегледи, саветовалиште, неке терапије и др.). Затворени базен са топлом водом,
уз пратеће садржаје који постоје или их треба доградити уз базен (теретана, сауна,
масажа), биће у одређеним терминима отворени и за комерцијалну употребу од стране
здравих гостију Бање, са дужим коришћењем у периодима смањеног рада Завода, због
чега ће се извршити одговарајуће адаптације и доградње објекта Завода. Гамзиградска
Бања биће матична институција за будући могући развој оближњих потенцијалних бања
у Николичеву (општина Зајечар) и Шарбановцу (општина Бор).
Туристичке
и рекреативне активности Бање, усклађене са њеним балнеолошким функцијама, обухватиће
стационарни, излетнички и транзитни боравак на условима и ресурсима постојећих и
планираних видова здравствено-рекреативног, спортско-рекреативног, спортског, риболовног,
омладинског, дечијег, конгресног, културолошког и еколошког туризма и рекреације,
претежно комерцијалног и делом социјалног карактера. У том смислу, директни функционални
чланови Бање биће: омладинско-дечији комплекс и комерцијални комплекс за припрему
спортиста, као и туристички садржаји у Гамзиграду и етно-комплексу „Градиште".
Са
планираним лежајима у Бањи и у склопу њених функционалних чланова, биће остварени
оптимални пословни параметри комплетног туристичког центра; хотелски капацитет Бање
ће се проширити доградњом хотела „Каструм" на месту постојећег фудбалског игралишта,
као и адаптацијом депанданс – виле „Копаоник"; нови капацитети одмаралишта,
апартманских вила и викенд кућа оствариће се изградњом нових и реконструкцијом постојећих
објеката, претежно у комплексу викенд насеља, уз потпуно ограничење даље изградње
на стрминама десне обале Тимока. Затворени спортско-рекреативни садржаји предвиђени
су у наставку доградње хотела, а отворени садржаји са плажом уз планирану средњу
хидроакумулацију низводно у равници поред Тимока. Комерцијални садржаји јавних служби
програмирани су само начелно, односно могу имати и другачији састав понуде, будући
да ће њихови носиоци бити претежно приватници и да ће се заснивати на тржишној тражњи.
Некомерцијални објекти биће лоцирани претежно у средишту Бање, а комерцијални у
свим деловима Бање и делом у оближњим сателитским комплексима.
Насеље
Гамзиград биће организовано као традиционално сеоско-туристичко насеље у функцији
археолошког налазишта Ромулијана, сеоског туризма, Гамзиградске Бање и „аква-зоне"
у долини Црног Тимока. Гамзиград ће представљати улазну капију у зону са прелазним
режимом заштите II.1 степена из правца Параћина, преко Гамзиградске Бање. С друге
стране, Гамзиград је матично насеље за Гамзиградску Бању, са којом ће поделити одређене
туристичке и насељске функције (део туристичког смештаја, смештај запослених и део
садржаја јавних служби). Програмирани број сталних становника Гамзиграда представља
минималан демографско-социјални потенцијал за оптимално развој насеља, како у функцији
археолошког налазишта и туризма, тако и у погледу комплементарне привреде и рационалности
садржаја јавних служби и комуналне опреме. Планирани број туристичких лежаја приватног
смештаја и пансиона, у насељу ће бити обезбеђен уз услов кредитне стимулације, претежно
у реконструкцији постојећих и мањим делом у изградњи нових објеката. Стални становници
и гости насеља користиће спортско-рекретивне садржаје у Бањи и у оквиру „аква- зоне".
У насељу ће бити обновљене и стављене у функцију туризма старе воденице на Тимоку.
У погледу садржаја јавних служби, насеље ће бити оријентисано на Бању (део дневних
и недељне потребе, као и здравство) и на Зајечар (недељне и месечне потребе). 
У
самом насељу биће обезбеђен неопходни део дневних потреба за садржајима јавних служби.
Насеље
Звездан конципирано је као традиционално сеоско-туристичко насеље у функцији археолошког
налазишта Ромулијана, сеоског туризма, новог туристичког комплекса изнад насеља
према Магури и новог насеља за стално и викенд становање „Ђула". Звездан ће
представљати улазно насеље у зону са прелазног режимом II.1 степена заштите археолошког
налазишта из правца Зајечара. С друге стране, Звездан је предграђе Зајечара (у саставу
подручја ГУП-а Зајечара), са којим ће поделити одређене туристичке и насељске функције
(део туристичког смештаја и део функција друштвених садржаја). Програмиран број
сталних становника Звездана представља минималан број за оптимално рационално функционисање
насеља. Планирани број туристичких лежаја приватног и пансионског смештаја биће
обезбеђен уз услов кредитне стимулације за реконструкцију и новоградњу објеката.
Од спортско-рекреативних садржаја насеља предвиђени су објекти за локално становништво,
док ће се остале спортско-рекреативне потребе задовољавати са једне стране у Зајечару,
а са друге у „аква- зони". У насељу ће бити обновљени и стављени у функцију
туризма: стари млин на Тимоку, стара железничка станица и више приватних стамбених
и економских етно-објеката. У погледу садржаја јавних служби, насеље ће бити оријентисано
на Зајечар (део дневних, недељне и месечне потребе). У самом насељу биће обезбеђен
неопходни део дневних потреба за садржајима јавних служби. У оквиру насеља биће
откупљен и уређен мањи комплекс напуштених етно-објеката за потребе САНУ (Одељење
за археологију) и Републичког завода за заштиту споменика културе (смештај и радне
просторије археолога, садржаји за едукацију студената, летње школе и др.).
Планирани
омладинско-дечији комплекс намењен је социјалном туризму и рекреацији омладине и
деце (млади истраживачи, феријалци, извиђачи, горани, дечије организације, настава
у природи и др.), у организационом саставу Гамзиградске Бање. Комплексу ће се приступати
са петље на магистралном путу М-5 код Гамзиградске Бање, преко уставе планиране
горње хидроакумулације. Комплекс ће садржати одвојене физичке садржаје за омладину
и за млађу децу школског узраста. Деца ће користити плажу постојеће хидроакумулације
(изнад уставе за ХЕ „Гамзиград"), а омладина нову горњу хидроакумулацију, као
и клубске културно-рекреативне садржаје на овом простору, а такође и остале садржаје
туристичке и рекреативне понуде (посебно у Бањи).
Планирани
комерцијални комплекс за припрему спортиста (фудбал, мали тимски спортови, атлетика,
борилачки спортови и др.) предвиђен је такође у организационом саставу Гамзиградске
Бање. Комплексу ће се приступати новим локалним путем и мостом преко Тимока из Гамзиграда.
Уз планиране спортско-рекреативне садржаје, гости комплекса користиће такође и спортско-рекреативне
садржаје и плажу Бање, плажу и спортско-рекреативне клубове уз доњу акумулацију,
као и друге садржаје туристичке и рекреативне понуде.
Планирани
угоститељско-трговачки етно-комплекс „Градиште" предвиђен је уз раскрсницу
планираног локалног пута са путем М-5. Комплекс ће бити саграђен на мотивима традиционалне
тимочке етно-атхитектуре. Етно-комплекс представља директан улаз са пута М-5 у зону
са прелазним режимом II.1 степена заштите. Његова функција је да са ове стране прихвати
посетиоце налазишта и његових манифестација, посебно директне транзитне туристе
са магистралног пута, као и дневне излетнике из Зајечара, односно из правца Параћина.
Гости комплекса користиће такође и садржаје комерцијалних спортско-рекреативних
клубова и оближње плаже на доњој акумулацији, као и неке друге садржаје.
Планирани
туристички комплекс уз новопланирану деоницу приступног локалног пута, на падини
изнад Звездана, директно уз руб зоне са прелазним режимом II.1 степена заштите,
предвиђен је као улаз у простор налазишта са источне стране. Јавни садржаји комплекса
биће намењени како стационарним гостима, тако и гостима у транзиту ка меморијалном
комплексу на Магури.
Планирано
насеље на локалитету „Кривул" намењено је мањим викенд кућама. Приступаће му
се новим локалним путем са магистралног пута М-5 (од раскрснице магистралног пута
са новим локалним путним приступом према налазишту Ромулијана). Викенд становници
насеља користиће плажу и садржаје спортско-рекреа тивних клубова уз планирану доњу
акумулацију, садржаје спортског стрелишта у меандру испод уставе, као и садржаје
етно-комплекса „Градиште" и неке друге садржаје простора „аква зоне".
Планирано
насеље „Ђула" намењено је сталном и викенд становању, са мањим викенд кућама
и стамбеним кућама за пензионере и избеглице. Парцеле стамбених зграда биће проширене
за површине мањих воћњака и повртњака, уз могућност држања ситне стоке и живине
за сопствене потребе на стамбеној парцели. До насеља ће се приступати новим локалним
путем од Звездана. У коришћењу спортско-рекреативних садржаја и садржаја јавних
служби, становници насеља биће упућени на Звездан.
Постојеће
викенд куће у антропогеном појасу дуж Тимока, ван постојећих насеља и планираних
комплекса, биће, под одговарајућим санитарно-комуналним условима, задржане и легализоване.
Изградња нових викенд кућа биће забрањена, сем на наведеним планираним локацијама.

Саобраћајно
повезивање наведених постојећих и планираних насеља и комплекса у антропогеном појасу
дуж Тимока, биће остварено постојећим магистралним путем М-5, новом деоницом измештеног
магистралног пута М-5, реконструисаним регионалним путем Р-105б, постојећим и реконструисаним/новим
локалним путевима и новим туристичким путем. Са измештањем магистралног пута М-5
на нову трасу јужне магистралне обилазнице Звездана и Зајечара, постојећа раскрсница
са регионалним путем Р-105б реконструисаће се у петљу, а регионални пут ће наставити
новом регионалном трасом до споја са садашњим магистралним (будућим регионалним)
путем испред северозападног улаза у Звездан. Док се не изгради магистрална обилазница
и петља на укрштању магистралног пута М-5 са регионалним путем Р-105б, реконструисаће
се постојећа раскрсница ова два пута (укрштање у истом нивоу). 
Планирани
туристички пут на подручју Плана конципиран је као специфична саобраћајница за повезивање
Зајечара са постојећим насељима и планираним насељским комплексима, као и за интеграцију
туристичких кретања у антропогеном појасу дуж Тимока. У првој етапи, туристички
пут би служио коњским запрегама за превоз посетилаца, као и јахачима, бициклистома
и пешацима, а касније и електричном возилу за масовнији превоз посетилаца, без могућности
кретања других моторних возила (осим, по потреби за ватрогасна возила, возила прве
помоћи и друга возила са специјалним овлашћењима).
Североисточни
простор зоне са прелазним режимом заштите II.2 степена и заштитне зоне археолошког
налазишта на левој обали Црног Тимока биће организован за активности излетничког
кретања – пешице, на бициклима, на коњима, у коњским запрегама и џиповима (претежно
у летњој сезони), лова (ван туристичке сезоне), као и за комплементарне активностима
пољопривреде и шумарства. Излетничке стазе овог простора полазиће са територије
антропогеног појаса уз Тимок – према тврђави „Краварник", преко Зањевачке цркве
и бројних видиковаца. Терминал излетничких стаза биће тврђава „Краварник",
а ван подручја Плана Николичево (бања). Тврђава „Краварник" уредиће се као
туристички пункт за прихват посетилаца, коња, запрега и џипова, са основним угоститељским
садржајима, заклонима – хранилиштима за коње и др., у склопу ревитализације аутентичног
амбијента фортификације и уз његову адекватну културолошку презентацију. У погледу
трасирања, прихватних склоништа, услова за кретање џипова и др., код ових стаза
важе исти услови као и за излетничке стазе на југозападном делу подручја Плана.
3.4.
Програм и план организација садржаја техничке инфраструктуре и комуналне опреме

(Реферална
карта 4)
Програм
и организација садржаја техничке инфраструктуре подручја Плана конципирани су на
опредељењима за очување, ревитализацију и културолошко коришћење културне баштине
светског значаја, уз адекватно очување, унапређење и заштиту окружујуће природе,
природних вредности и животне средине, у контексту одрживог развоја становништва
и активности, односно уређења простора локалне средине, постојећих насеља и планираних
насељских садржаја подручја. Концепт је заснован на расположивим природним и створеним
потенцијалима подручја, уз непосредну корекцију режимима заштите археолошког налазишта,
природе и животне средине.
На
основу циљева, истраживања и пројекција у гранским прилозима Аналитичко-документационе
основе Плана, конципирани су следећи дугорочни програми и планска решења садржаја
техничке инфраструктуре и комуналне опреме на подручју Плана:
3.4.1.
Водоснабдевање, каналисање и пречишћавање отпадних вода и водорегулација
Водопривредну
инфраструктуру на подручју Плана чиниће системи снабдевања водом, заштите вода,
заштите од вода и уређења водних режима. Ти системи постаће недељиви део Тимочког
речног система и Тимочког регионалног система за снабдевање водом највишег квалитета,
у првој фази из ХА „Грлиште" (Зајечарски водоводни систем), а у другој фази
укључивањем главног дела регионалног система из ХА „Боговина", преко главног
цевовода Селиште – Зајечар, који ће водити приближно трасом напуштене пруге узаног
колосека. ХА „Боговина" представљаће главни фактор Тимочког регионалног система,
како у погледу водоснабдевања, тако и у погледу управљања режимима Црног Тимока.
На подручју археолошког налазишта, подсистем „Боговина" обезбедиће знатно већи
и стабилнији проток реке од постојећег (од изузетног еколошког, рекреативног и привредног
значаја), као и управљану превенцију поплава, односно укупно контролисан и стабилан
режим протока, као капиталан развојни фактор антропогеног појаса уз Тимок и читавог
подручја Плана. Изградњом Тимочког регионалног водопривредног система неће бити
занемарено ни једно од значајнијих локалних изворишта вода, која ће бити заштићена
и на погодним местима укључена у овај регионални систем. 
Водоснабдевање
насеља Звездан биће обезбеђено из постојећег водовода, уз транзитно прикључивање
на Тимочки регионални систем. Постојећи водовод урађен је квалитетно, са квалитетним,
санитарно заштићеним извориштем у алувиону Тимока, тако да се може прихватити као
полазна конфигурација, која ће, по потреби, бити проширивана. Но, ради обезбеђивања
веће поузданости снабдевања, у кризним хидролошким стањима и у условима промене
квалитета воде у Тимоку (са којим алувион изворишта има чврсту хидродинамичку везу),
из Тимочког регионалног система би се узимале недостајуће количине воде. На овако
дефинисани водовод Звездана биће прикључени нови туристички комплекс изнад Звездана
и ново викенд/стамбено насеље „Ђула". За дугорочни програм развоја Звездана
и два нова насеља биће обезбеђено око 
16
л/сек, а због хоризонтално и вертикалне разуђене конфигурације могућа је употреба
два резервоара.
За
садржаје унутар зоне I степена заштите археолошког налазишта, као и за садржаје
на ободу ове зоне (западни и источни пункт паркиралишта-терминала у оквиру зоне
са прелазним режимом заштите II.1 степена), водоснабдевање је предвиђено из најближег
резервоара (изнад Звездана, односно изнад Гамзиграда), применом хидрофорског система.
Водоснабдевање
насеља Гамзиград предвиђено је из Тимочког регионалног водоводног система, уз темељну
реконструкцију постојећих водоводних инсталација насеља. Из овако комплетираног
водовода биће снабдевени планирани комплекс за припрему спортиста, угоститељско-трговачки
етно-комплекс „Градиште" и планирано викенд насеље „Кривул". За дугорочни
програм развоја Гамзиграда и наведених нових комплекса биће обезбеђено око 7 л/сек.
Водоснабдевање
Гамзиградске Бање предвиђено је из Тимочког регионалног водоводног система, уз комплетну
реконструкцију постојећих водоводних инсталација насеља. На водовод Бање биће прикључен
планирани омладинско-дечији комплекс, а за дугорочни програм развоја ова два локалитета
биће обезбеђено око 16 л/сек.
Снабдевање
технолошком водом за потребе садржаја на подручју Плана биће обезбеђено из тока
Црног Тимока (сем воде из гарантованог еколошког протока), као и из локалних изворишта
и бунара (под условом да нису намењени за водоснабдевање пијаћом водом). Технолошка
вода ће се користити претежно за прање јавних површина, као и за поливање сађене
вегетације, што не подразумева веће количине ове воде. За наводњавање пољопривредних
(претежно повртарских) површина у антропогеном појасу поред Црног Тимока, вода ће
се користити под истим условима као технолошка вода. У случају повећане потрошње
воде за наводњавање, посебно у периодима маловођа, корисницима ове воде ће бити
организовано додатно испуштање воде на брани ХА „Боговина", зависно од нивоа
воде у ХА.
Заштита
од поплава у антропогеном појасу Црног Тимока биће оптимално обезбеђена изградњом
ХА „Боговина", којом ће се радикално побољшати водни режими, посебно у смислу
ублажавања таласа великих вода. Умешним управљањем акумулацијом „Боговина"
и уобичајеним радовима на фиксирању корита и уређењу обала (у склопу урбанизације
насеља и њиховог изласка на речне обале), биће обезбеђена заштита постојећих насеља,
не само од педесетогодишњих, већ и од стогодишњих великих вода. Сви планирани комплекси
и насеља предвиђени су на вишим котама од постојећих насеља, чиме су дугорочно заштићени
од поплава.
У
условима водних режима, који ће изградњом ХА „Боговина" бити знатно побољшани
(за дупло повећане мале воде, таласи великих вода радикално смањени), корито Црног
Тимока добиће изванредне могућности за туристичку и спортско-рекреативну валоризацију.
Томе доприносе морфолошке форме корита реке, са веома израженим меандрима, који
значајно продужавају дужину обале. Због тога ће се све регулационе интервенције
у кориту сводити на тзв. натуралну регулацију, која омогућава, не само да се очува
постојећи биодиверзитет, већ и да се повећа разноврсност биоценоза, посебно фитоценоза,
у обалном појасу. У том смислу, довољне су интервенције на стабилизацији конкавних
речних обала код најоштријих кривина, употребом искључиво природних материјала,
уз примену следећих мера биолошког уређења и заштите: формирање и одржавање наменског,
фитосанационог шумског појаса приобаља, са бројним заштитним и еколошким функцијама
(од реке ка вишим котама са фитоценозама врбе, јове, тополе, јасена, храста лужњака,
цера, китњака и др.); одржавање фитосанационих биофилтра у старачама, рукавцима
и плићацима, са разним врстама емерзних биљака (рогози, трске, шевари и др.), са
функцијом естетског обогаћивања мирних акваторија и биофилтра за ефикасно разграђивање
загађујућих супстанци у води; оплемењивање делова мирних акваторија флотантним биљкама
(барска ружа, локвањ и др.), као и субмерзним воденим биљкама, које заједно граде
бројне биоценозе изванредних естетских вредности, разноврсне и еколошки стабилне;
фитоосигурање обала, са задатком да се оне очувају од ерозије и оштећења и то у
два појаса: емерзне биљке уз саму обалу и фитосанациони шумски појас на обали (чији
коренски систем обезбеђује стабилност обалног тла). Од грађевинских материјала дозвољена
је само употреба камена и то једино на посебно угроженим местима (оштре конкаве
тока), у комбинацији са неком од наведених мера биолошког уређења обале.
Мале
хидроакумулације (постојећа за потребе ХЕ Гамзиград, као и четири планиране), као
успорни делови речног тока, за потребе рекреације и спорта, формираће се са два
типа транспарентних устава, које се могу уклонити при наиласку великих вода: пнеуматским
уставама (са бетонским прагом у кориту, на коме је причвршћен јастук за надувавање
од нипрона и малом компресорском станицом на обали, може и укопаном), или преградама
од дрвених греда (у дрвеним вођицама, са лагером греда на обали). Оба типа устава
су погодна, јер се њима може постићи жељени ниво акумулације без ремећења природног
амбијента и деформације корита (уклањањем устава река односи наталожени песак и
шљунак из зоне успора). Постојећа и четири планиране мале хидрокаумулације имале
би уставе висине 2–3 m, са акваторијама само у минор кориту, са обликовањем корита,
чишћењем и уређењем дна, као и са уређеним обалама и плажама по принципу натуралне
регулације.
Од
осталих водотока на подручју Плана, уређењем ће бити обухваћен средњи и доњи ток
Селишког потока (кроз зону I степена заштите и зону са прелазним режимом заштите
II.1 степена), искључиво применом натуралне регулације, уз одговарајуће мере биолошке
заштите.
Мерама
заштите вода обезбедиће се да се Црни Тимок одржава у IIа класи квалитета, са показатељем
БПК5<4, што омогућава купање и рекреацију на води и највећу разноврсност водене
флоре и фауне (посебно ихтиофауне). Овакав квалитет воде оствариће се: уређењем
и заштитом читавог слива Црног Тимока (посебно изнад бране ХА „Боговина"),
каналисањем насеља и пречишћавањем отпадних вода, као и побољшањем режима малих
вода наменским испуштањем воде из ХА „Боговина" у периодима маловођа.
Каналисање
насеља и пречишћавање отпадних вода, представља најзначајније мере заштите Црног
Тимока на подручју Плана. За постојећа насеља Гамзиградска Бања, Гамзиград и Звездан,
као и за планиране комплексе и насеља, предвиђена је потпуна санитација, која подразумева
захватање свих отпадних вода и изградњу сепарационих канализационих система (раздвајање
колектора за отпадне воде од колектора кишне канализације), као и постројења за
пречишћавање отпадних вода. Отпадне воде из сточарских објеката биће прихваћене
у водонепропусним ђубришним јамама и осочарама за контролисано коришћење у пољопривреди.
Колектори кишне канализације са саобраћајница биће такође одведени до уређаја за
пречишћавање отпадних вода. Постројења за пречишћавање отпадних вода имаће примарни
(механички) и секундарни (биолошки) третман, са излазним вредностима БПК5 које су
у границама које не угрожавају захтевану IIа класу воде Црног Тимока. Отпадне воде
из привредних (занатских) објеката мораће да испуне прописане услове за упуштање
у канализационе системе насеља, или ће поседовати уређаје за предтретман, којим
се њихове воде доводе до нивоа квалитета да смеју да буду упуштене у колекторе за
отпадне воде насеља.
На
подручју Плана редвиђена су два канализациона система: први, за постојећа насеља
Гамзиградску Бању и Гамзиград, као и за планирани омладинско-дечији комплекс, комплекс
за припрему спортиста, утврђену царску палату, западно паркиралиште-терминал, уоститељско-трговачки
етно-комплекс „Градиште" и викенд насеље „Кривул", са постројењем за пречишћавање
отпадне воде у меандру Тимока испод уставе доње хидроакумулације (иза грудобрана
спортског стрелишта); други, за постојеће насеље Звездан, планирани туристички комплекс
изнад Звездана, источно паркиралиште-терминал и планирано стамбено-викенд насеље
„Ђула", са постројењем за пречишћавање отпадних вода на око 750 m низводно
од Звездана, у широј зони објеката „Електротимока". 
3.4.2.
Електроенергетска мрежа, ПТТ мрежа и телекомуникације 
–
Електроенергетска мрежа
За
електроснабдевање подручја Плана утврђени су дугорочни програм потребне електроенергетске
снаге, као и дугорочни план напајања електричном енергијом.
Дугорочни
програм потребне електроенергетске снаге
За
обрачун потребне електроенергетске снаге на подручју Плана у дугорочном периоду,
усвојени су следећи стандарди: домаћинства 2,0 кW/становнику, здравствено-бањски
садржаји 2,5 кW/лежају, хотели и мотели 2,0 кW/лежају, туристички апартмани 1,7
кW/лежају, пансиони 1,5 кW/лежају, одмаралишта 1,0 кW/лежају, викенд куће 1,0 кW/лежају,
приватни смештај у домаћинствима 1,0 кW/лежају, камп 0,5 кW/лежају, једновремени
дневни излетници 0,1 кW/излетнику и запослени 0,5 кW/запосленом.
На
основу наведених стандарда, планираног броја сталних становника, броја и структуре
туристичких лежаја, броја једновремених дневних излетника и запослених, извршен
је следећи обрачун потребне електроенергетске снаге за дугорочни период: за домаћинства
7.200 kW, за туристичке лежаје – укупно 5.000 кw (од тога: за здравствено-бањске
садржаје 625 кW, за хотеле и мотеле 800 кW, за туристичке апартмане 850 кW, за пансионе
525 кW, за одмаралишта 250 кW, за викенд куће 1.200 кW, за приватни смештај у домаћинствима
700 kW, за камп 50 кW), за једновремене дневне излетнике 474 кw и за запослене
430 kW. Укупна потребна снага за постојеће и дугорочно планиране садржаје на подручју
Плана износиће 13.104 кW.
На
основу прогнозиране вредности укупне потребне снаге и могућих простора за смештај
трансформаторских станица, одређени су број и распоред ТС 10/0,4 kV (нове и реконструкција
постојећих на већу снагу):
–
Гамзиградска Бања – 6 ком. од 630 kVА и 1 ком. од 400 kVА (укупно 4.180 kVА);
–
Гамзиград – 4 ком. од 630 kVА (укупно 2.520 kVА);
–
Звездан – 7 ком. од 630 kVА и 2 ком. од 250 kVА (укупно 4.910 kVА);
–
Омладинско-дечији комплекс и садржаји уз горњу хидроакумулацију – 1 ком. од 250
kVА;
–
Комплекс за припрему спортиста – 1 ком. од 250 kVА;
–
Угоститељско-трговачки комплекс „Градиште" – 1 ком. од 250 kVА;
–
Туристички комплекс изнад Звездана и источно паркиралиште-терминал – 2 ком. од
250 kVА (укупно 500 kVА);
–
Викенд насеље „Кривул" и садржаји уз доњу хидроакумулацију – 1 ком. од 400
kVА;
–
Стамбено/викенд насеље „Ђула" – 1 ком. од 400 kVА;
–
Царска палата Ромулијана и западно паркиралиште-терминал – 1 ком. од 250 kVА;
–
Пункт „Римски мајдан" – 1 ком. од 140 kVА.
Укупно
29 ТС 10/0,4 kV, са инсталисаном снагом од 14.050 kVА и то:
–
17 ТС од 630 kVА инсталисане снаге од 10.710 kVА
–
3 ТС од 400 kVА инсталисане снаге од 1.200 kVА
–
8 ТС од 250 kVА инсталисане снаге од 2.000 kVА
–
1 ТС од 140 kVА (стубна) инсталисане снаге од 140 kVА
Максимално
једновремено оптерећење је: 14.050 х 0,8 = 11.240 kVА, што значи да у дугорочном
периоду на трафостаници/трафостаницама 35/10 kVА треба обезбедити око 12  
MVA. То
упућује на потребу појачања постојеће ТС 35/10 kVА у Звездану на 8,0  MVA, као и
на перспективну изградњу нове ТС 35/10 kVА снаге од 4,0  MVA у Гамзиградској Бањи.

Величине/инсталисане
снаге трафостаница 10/0,4 kVА утврђене су на основу планских параметара организације
насеља и пунктова, водећи рачуна о реалним локационим условима и рационалним дистанцама
за нисконапонску мрежу. Постојеће трафостанице 10/0,4 kVА биће, уз одговарајућу
реконструкцију на планиране снаге, укључене у планирану мрежу ТС 10/0,4 kVА на подручју
Плана.
Дугорочни
план напајања електричном енергијом
–
Преносни систем
Напајање
конзума подручја Плана електричном енергијом врши се преко постојећег далековода
35 kV из дистрибутивног система Електродистрибуције Зајечар (трафостаница
110/35 kV „Зајечар" II), до постојеће трафостанице 35/10 kV у Звездану. Постојећи
далековод 35 kV који напаја постојећу трафостаницу 35/10 kV „Звездан" се задржава.
Потојећи далековод 35 kV од трафостанице 35/10 kV у Звездану према Боговини перспективно
се укида. Напајање новопланиране трафостанице 35/10 kV у Гамзиградској Бањи вршиће
се од постојеће ТС 110/35 kV „Зајечар" II новим далеководом 35 kV према Боговини,
са одвојком до трафостанице у Бањи.
–
Трафостаница 35/10 kV „Звездан"
Трафостаница
35/10 kV „Звездан" има инсталисану снагу од 5,0  MVA (2 х 2,5  MVA) и биће реконструисана
на већу снагу од 8,0  MVA. Трафостаница је перспективно намењена претежно Звездану,
угоститељско-трговачком комплексу „Градиште", туристичком комплексу изнад Звездана
и пункту источног паркиралишта-терминала, викенд насељу „Кривул" и садржајима
уз доњу акумулацију на Тимоку, стамбено-викенд насељу „Ђула”, утврђеној царској
палати Ромулијана и пункту западног паркиралишта–терминала, као и пункту „Римски
мајдан".
–
Трафостаница 35/10 kV „Гамзиградска Бања"
Новопланирана
трафостаница 35/10 kV у Гамзиградској Бањи имаће почетну снагу од 4,0  MVA и напајаће
перспективно Гамзиградску Бању, Гамзиград, омладинско-дечији комплекс, са садржајима
уз горњу акумулацију на Тимоку и комплекс за припрему спортиста. Локација трафостанице
предвиђена је тако да не омета функције и амбијент Бање.

– Напојна мрежа 10 kV
Напојна
мрежа 10 kV биће мешовита, односно делимично ваздушна, а делимично кабловска, што
зависи од режима заштите археолошког налазишта, од густине оптерећења и од распореда
трафостаница 10/0,4 kV. Кроз територију зоне I степена заштите и кроз територију
зоне са прелазним режимом заштите II.1 степена мрежа ће бити обавезно кабловска,
а кроз територије зона са преазним режимом заштите II.2 степена и III степена заштите,
као и кроз заштитну зону археолошког налазишта мрежа ће бити ваздушна. 

– Трафостанице 10/0,4 kV
Будући
да су постојеће трафостанице 10/0,4 kV различите снаге и различитих типова, планом
се предвиђа њихова реконструкција на унифициране типове са снагама од 630 kVА,
400 kVА и 250 kVА. Због карактера потрошача и мање потребне снаге, на локалитету
пункта „Римски мајдан" предвиђена је једна трајна стубна трафостаница
10/0,4 kV снаге од 140 kVА. Локалитет источног паркиралишта-теминала користиће снагу
једне од две ТС 10/0,4 kV од 250 kVА, предвиђених за овај пункт и туристички комплекс
изнад Звездана.
–
Јавна електрична расвета
Постојећа
јавна расвета на подручју Плана биће реконструисана, уз планску доградњу нове. Посебна
пажња биће посвећена осветљењу археолошких локалитета царска палата Ромулијана и
сакралног комплекса на Магури, других археолошких локалитета предвиђених за јавну
презентацију, центара насеља, комплекса и пунктова, као и главних саобраћајница.
За све ове локалитете урадиће се одговарајући пројекти јавне расвете.
–
Коришћење хидропотенцијала за производњу електроенергије
Хидроенергија
Црног Тимока искоришћена је на постојећој, активној хидроелектрани „Гамзигад"
у Гамзиградској Бањи, снаге 2 х 160 kVА. На подручју Плана предвиђено је и коришћење
хидроенергије на уставама постојеће и четири нове мале хидроакумулације, са одговарајућим
малим хидроелектранама на основу посебних пројеката. Такође ће се, посебном студијом,
испитати могућности изградње хидроакумулације и хидроелектране на Црном Тимоку изнад
Звездана (локација „Звездан узводно", координате x = 4863360, y = 7596760,
са максималним бруто падом од 8 m и инсталисаном снагом МХЕ од 681 кW, према програму
ЕПС-а, Дирекција за развој и инвестиције). 
–
ПТТ мрежа и телекомуникације
За
ПТТ мрежу и телекомуникације на подручју Плана утврђени су дугорочни програм потреба
за поштанским и телекомуникационим саобраћајем и дугорочни план поштанског и телефонског
саобраћаја, као и радио и ТВ мреже.
Дугорочни
програм потреба за поштанским и телекомуникационим саобраћајем
За
димензионисање потреба за поштанским и телекомуникационим саобраћајем примењени
су следећи стандарди: 
–
1 пошта на 5.000 сталних становника и туристичких лежаја, 1 поштански шалтер на
2.500 сталних становника и туристичких лежаја
–
1 телефон на једно домаћинство сталних становника; на 
6
здравствено-бањских, хотелских, мотелских, апартманских, пансионских и приватних
лежаја; на једну викенд кућу; на 10 лежаја у одмаралиштима и у кампу; на 30 једновремених
дневних излетника; и на 6 запослених.
На
основу наведених стандарда, планираног броја сталних становника, броја и структуре
туристичких лежаја, броја једновремених дневних излетника и запослених, извршен
је следећи обрачун дугорочних потреба за поштанским и телефонским услугама:
–
1 пошта са два шалтера у Гамзиградској Бањи,
–
1 пошта са једним шалтером у Гамзиграду,
–
1 пошта са два шалтера у Звездану.
–
663 телефонска броја у Гамзиградској Бањи,
–
327 телефонских бројева у Гамзиграду,
–
809 телефонских бројева у Звездану, 
–
52 телефонска броја у омладинско-дечијем комплексу и у садржајима уз горњу хидроакумулацију,
–
14 телефонских бројева у комплексу за припрему спортиста,
–
23 телефонска броја у угоститељско-трговачком комплексу „Градиште",
–
51 телефонски број у туристичком комплексу изнад Звездана,
–
98 телефонских бројева у викенд насељу „Кривул" и у садржајима уз доњу хидроакумулацију,
–
52 телефонска броја у стамбено/викенд насељу „Ђула",
–
13 телефонских бројева у царској палати Ромулијана,
–
18 телефонских бројева на пункту западног паркиралишта-терминала,
–
12 телефонских бројева на пункту источног паркиралишта-терминала,
–
5 телефонских бројева на пункту „Римски мајдан".
Укупно
на подручју Плана – 2.137 телефонских бројева.
Дугорочни
план поштанског и телефонског саобраћаја, радио и ТВ мреже
–
Поштански саобраћај
Поштанске
јединице предвиђене су у Звездану, Гамзиградској Бањи и Гамзиграду. Постојеће јединице
у Звездану и Гамзиградској Бањи биће модернизоване, а у Гамзиграду ће бити урађена
нова јединица.
–
Телефонски саобраћај
Преносни
систем. Пренос сигнала предвиђен је постојећим оптичким каблом из правца Зајечара
до телефонске централе у Звездану и даље новим оптичким каблом до планираних централа
у Гамзиграду и Гамзиградској Бањи.
Телефонске
централе. Све телефонске централе на подручју Плана биће дигиталне. Постојећа крајња
телефонска централа у пошти Звездан биће реконструисана ради повећања капацитета,
а у поштама Гамзиград и Гамзиградска Бања биће инсталиране нове крајње централе.
С обзиром да ће ове телефонске централе опслуживати и претплатнике ван подручја
археолошког налазишта, њихов укупни капацитет одредиће надлежна ТТ секција у Зајечару.
Мобилна
телефонија. С обзиром на евидентно интензивну динамику ширења мобилне телефоније,
Телеком Србије ће на подручју Плана у ближој будућности изградити једну базну станицу,
чија локација ће се накнадно одредити.
Мрежа
за пренос података. Будући да је ова мрежа неопходна за подручје археолошког налазишта,
с обзиром на његову културолошку функцију и значај, посебно у контексту предстојећег
уписа подручја у Листу светске природне и културне баштине, биће изграђен један
чвор за комутацију пакета података у Звездану или Гамзиградској Бањи.
„Интернет"
мрежа. Веза подручја археолошког налазишта са „Интернет" провајдером оствариваће
се преко Зајечара.
–
Радио и телевизијска мрежа
Радио
и телевизијска мрежа на подручју Плана, у склопу регионалног унапређења ове технике,
биће комплетирана адекватно функцији и значају археолошког налазишта, као и потребама
развоја становништва, туризма и комплементарних активности.
3.4.3.
Комунална опрема 
Грејање
објеката у постојећим насељима, планираним комплексима и пунктовима биће засновано
на еколошки и економски прихватљивим енергентима. У Гамзиградској Бањи биће максимално
искоришћена енергија термоминералних вода за загревање објеката и употребу у пољопривреди
(стакленици и пластеници), после задовољења балнеолошких функција Бање у Заводу
за специјализовану рехабилитацију и потребе затворених рекреативних објеката, зависно
од капацитета извора и отварања нових бушотина. Остале потребе грејања Бање обезбедиће
се у будућности из гаса и соларне енергије, а док се ови енергенти не инсталирају
– из електричне енергије и делом из огревног дрвета. Грејање Гамзиграда и Звездана
у будућности ће се такође базирати на гасу, а дотле на огревном дрвету и делимично
на електричној енергији. Грејање планираних комплекса, викенд насеља и стамбено-викенд
насеља, обезбедиће се из огревног дрвета и делом електричне енергије, док се не
уведу инсталације гаса и коришћење соларне енергије. Мале затворене површине пункта
у утврђеној царској палати и пунктова западног и усточног паркиралишта-терминала,
за грејање ће користити електричну енергију.
Сакупљање
смећа из постојећих насеља, планираних комплекса и осталих садржаја биће организоваано
и стално, уз одвожење ван подручја археолошког налазишта, на депонију града Зајечара.
Постојеће
гробље Звездана биће проширено и уређено. Гробља Гамзиграда у оквиру зона са прелазним
режимом заштите археолошког налазишта биће конзервирана, а изнад насеља изградиће
се ново гробље у оквиру зоне III степена заштите археолошког налазишта. Ово гробље
служиће и Гамзиградској Бањи.
Нове
зелене пијаце изградиће се у Гамзиградској Бањи и Звездану. Организовано уређење
и одржавање јавних зелених и спортско-рекреативних површина у постојећим насељима
и планираним комплексима и пунктовима биће организовано и стално, уз коришћење технолошке
воде за прање саобраћајница, заливање зеленила и противпожарну заштиту. Само тамо
где се не може рационално обезбедити технолошка вода, прање, заливање и противпожарна
заштита обезбедиће се из водовода.
 
4. КРИТЕРИЈУМИ, УСЛОВИ
И РЕЖИМИ ЗАШТИТЕ, УРЕЂЕЊА И КОРИШЋЕЊА ПОДРУЧЈА 
АРХЕОЛОШКОГ НАЛАЗИШТА
ПО ЗОНАМА ЗАШТИТЕ
 
Заштита,
уређење и коришћење подручја археолошког налазишта Ромулијана – Гамзиград оствариваће
се по критеријумима, условима и режимима очувања, ревитализације и културолошког
коришћења непокретних културних добара и природе подручја, у складу са капацитетом
простора и природе, уз развој становништва, постизање оптималних развојних ефеката
локалних производних делатности, развој насеља и друштвеног стандарда, у правичној
расподели развојних интереса локалне и националне заједнице. Критеријуми, услови
и режими дати су посебно по зонама заштите археолошког налазишта, као и по захтевима
одбране и заштите од елементарних непогода.
4.1.
Режими заштите подручја археолошког налазишта по зонама
4.1.1.
Зона I степена заштите
Зона
I степена заштите археолошког налазишта, односно заштићена природна околина око
утврђене царске палате Ромулијана, меморијалног комплекса на Магури и осталих мањих
налазишта, подразумева најоштрији режим заштите и коришћења. Највећа ригорозност
директно се односи на утврђену царску палату (у унутрашњости и блиском екстеријеру),
на маузолеје, тумуле и блиски естеријер комплекса на Магури, као и на објекте налазишта
могућих за презентацију.
Простор
зоне I степена заштите археолошког налазишта намењен је научном истраживању, конзервацији
и рестаурацији налазишта, специјалној едукацији, као и туристичкој презентацији
налазишта, уз контролисане, комплементарне активности прихвата и одмора гостију,
као и контролисане, врло ограничене активности пољопривреде и шумарства, искључиво
у функцији заштите и оплемењивања природног предела око налазишта.
Активности
научног истраживања и научно-стручне едукације организује Српска академија наука
и уметности, Одељење за археологију. Активности заштите, конзервације и рестаурације
организује Републички завод за заштиту споменика културе. Ове две институције обављаће
наведене активности у сарадњи са релевантним научним и универзитетским, домаћим
и иностраним институцијама, у складу са одредбама Плана. Кад културно добро буде
уписано у Листу светске природне и културне баштине, активности научног истраживања
и едукације имаће и свој комерцијални аспект, којим ће се обезбеђивати значајан
део средстава за даље културолошке активности на овом простору. Сви видови приступног
колског саобраћаја биће заустављени на улазима у зону I степена заштите, на паркиралиштима-терминалима
(у оквиру зоне са прелазним режимом заштите II.1 степена). У склопу ових пункова,
на спољној ивици зоне I степена заштите, предвиђени су терминали интерног саобраћаја
у овој зони, организовани унутар окретница интерне саобраћајнице, са стајалиштем
специјалног возила, стајалиштем коњских запрега, коралом за најамне јахаће коње
и пунктом за најам планинских бицикала. 
Од
наведених терминалних пунктова, посетиоци ће се, са купљеним картама, у групама
кретати зоном I степена заштите пешице, на бициклима, коњима, запрегама или специјалним
возилом, по алтернативном сценарију презентације налазишта у овој зони (подразумева
се да сви чланови једне групе са водичем користе исти начин кретања, с тим што се
начини кретања групе могу мењати), користећи интерну саобраћајницу и мрежу излетничких
стаза. Спровођењем сценарија кретања посетилаца у зони I степена заштите биће остварена
контрола дозвољеног капацитета корисника овог простора, тако што ће они синхронизовано
бити заустављани у Гамзиградској Бањи, Гамзиграду, угоститељско-трговинском комплексу
„Градиште", Звездану и туристичком комплексу изнад Звездана, као и на улазним
пунктовима паркиралишта-терминала, док би се у зони I степена заштите налазио само
дозвољени број једновремених посетилаца. 
У
зони I степена заштите дневни излетници ће се задржавати од 2 до 6 сати, углавном
у летњој сезони, али и у пролећној и јесењој вансезони, првенствено ради обиласка
и упознавања објеката археолошког налазишта. Посетиоци ће најчешће бити организовани
у школским екскурзијама, затим у студентским, синдикалним и другим екскурзијама
и туристичким аранжманима, у разним мањим неорганизованим групама и појединачно,
као и у специјалним истраживачко-едукативним групама, уз доминантно коришћење аутобуског
превоза и путничких аутомобила за долазак. Презентација налазишта одвијаће се упознавањем
посетилаца са историјом, културним и уметничким вредностима налазишта, кроз обилазак
објеката добара са стручним водичем, кроз разгледање музејских експоната, видео
пројекције, куповину књига, брошура, проспеката, разгледница и др., а рад специјалних
истраживачко-едукативних група по посебним програмима и режимима. Улазница би се
куповала за улаз у царску палату, а важила би за обилазак локалитета обе групације
у пратњи водича. Улаз у утврђену царску палату био би контролисан на обе капије.
Дозвољени
праг једновремених посетилаца у зони I степена заштите утврђује се на 300 (уз толерантно
повећање за највише 50 у шпицевима посете). Комплетни пунктови паркиралишта-терминала,
интерна саобраћајница, излетничке стазе са одмориштима, озелењавање, натурално уређење
Селишког потока и др. биће изграђени и уређени по одредбама Плана генералне регулације
простора зоне I степена заштите. Пункт унутар утврђене царске палате, начелно програмски
утврђен одредбама овог Плана, биће коначно дефинисан од стране Републичког завода
за заштиту споменика културе.
Простор
зоне I степена заштите биће заштићен и негован као аутохтони природни предео, без
видљивог ремећења природних форми тла, водотока и вегетације (што не искључује одређене
радове на санацији и унапређењу наведених природних елемената).
Од
комплементарних активности, на простору зоне I степена заштите делом ће бити заступљена
само врло ограничена, контролисана пољопривреда, односно производња сена и прегонска
испаша, зависно од еколошког капацитета простора. Ради очувања и оплемењивања природног
предела најуже зоне заштите, пољопривредне површине овог простора (148,5 хектара)
уредиће се и користити искључиво као пашњаци и ливаде, уз побољшање квалитета травног
покривача чишћењем терена од камења, корова и отпадака, подсејавањем одговарајућим
сортама аутохтоних племенитих трава и легуминоза, прихрањивањем органским ђубривима
(уз контролисани додатак минералних ђубрива), према агротехничким принципима неге
трајних травњака, уз режим редовног кошења, у комбинацији са контролисаним прегонским
напасањем стоке. Капацитет прегонске испаше утврђује се највише на 2 овце по хектару,
односно до 300 грла у зони I степена заштите, уз могуће смањење капацитета зависно
од годишњег доба и постигнуте стабилности травног покривача (посебно у прве три
године након предузимања мелиоративних захвата).
Шуме
у зони I степена заштите биће третиране као парковско-шумска вегетација у статусу
шума посебне намене. Постојећа и нова шума састојаће се из мањих појединачних сегмената
квалитетне аутохтоне шумске вегетације, намењених оплемењивању природног предела
зоне. За ове шуме (као и за шуме у зонама са прелазним режимом заштите) урадиће
се посебна шумска основа, као за шуму посебне намене. Уређење постојеће шуме и садња
нове реализоваће се на основу посебног програма уређења предела за простор зоне
I степена заштите и зона са прелазним режимом заштите, а непосредно уређење шума
дефинисаће се Планом генералне регулације простора зоне I степена заштите. За делимично
озелењавање високим и ниским растињем унутар утврђене царске палате, меморијалног
комплекса на Магури, као и уз 11 мањих археолошких локалитета могућих за презентацију,
услове ће дати Републички завод за заштиту споменика културе.
У
зони I степена заштите, поред водовода и канализације, подземне ће бити и све остале
инсталације (високонапонски и ниско-напонски водови електрике, телефонски водови
и др.), а трафостанице ће бити пажљиво уклопљене у терен и високо зеленило.
Да
би се оствариле наведене функције научног истраживања, конзервације и реастаурације,
научноистраживачке едукације и туристичке презентације, уз контролисане сегменте
пољопривреде и шумарства, неопходно је да се укупно земљиште зоне I степена заштите
експроприше и као државно земљиште повери на управљање будућем јавном предузећу
(које би контролисало режиме заштите и коришћења и код осталих зона заштите археолошког
налазишта). 4.1.2. Зона са прелазним режимом заштите II.1 степена
Зона
са прелазним режимом заштите II.1 степена представља простор директне спољне заштите
археолошког налазишта у зони I степена заштите од негативних утицаја окружења, у
оквиру природног предела ближе перцепције (до визуелних препрека оближњих узвишења,
односно до радијуса од око 1.500 m на отвореном узводном и низводном делу природног
амфитеатра). Посетиоци који ће долазити јавним превозом, туристичким аутобусима
и приватним возилима биће прихваћени на пунктовима западног и источног паркиралишта-терминала
(у оквиру зоне са прелазним режимом заштите II.1 степена, на улазима у зону I степена
заштите), где су обезбеђени паркирање возила као и прихватни садржаји за основне
потребе гостију и службених лица. У оквиру истоименог налазишта, у зони ће бити
уређен кулуролошки пункт „Римски мајдан". Простор зоне намењен је презентацији
археолошког налазишта, излетничкој рекреацији и контролисаним комплементарним активностима.
У
овој зони Iзлетници ће се кретати најчешће у транзиту од зоне I степена заштите
према даљим зонама археолошког налазишта, или само до првог прстена панорамске стазе
око зоне. Излетници на наведеним итинерерима кретаће се у организованим групама
величине од 25 људи са водичем, у неформалним групама или појединачно. Оптималан
капацитет простора зоне одређује се на број до 850 једновремених излетника (збир
граничних капацитета два паркиралишта-терминала и пункта „Римски мајдан", уз
могућност премашења за 20% у шпицевима посете). Ради лакше контроле овог капацитета
биће неопходно да се већина излетничких тура организује у групама са водичем. Поред
излетничког кретања пешице, на планинским бициклима, коњима и коњским запрегама,
кроз ову зону дозвољен је колски саобраћај до паркиралишта-терминала и пункта „Римски
мајдан".
Постојеће
бачије у зони се задржавају уз неопходно уређење и озелењавање парцела, санитацију
и ревитализацију објеката, као и обезбеђивање неопходних саобраћајних приступа
(у оквиру планиране мреже излетничких стаза), без новоградње. Новоградња у етно-стилу
(или премештање етно-објеката) могућа је у зони само за малу групу службених зграда
за потребе САНУ (Одељење за археологију) и Републичког завода за заштиту споменика
културе, на заклоњеној и озелењеној локацији. Уређење простора зоне биће обухваћено
програмом уређења предела зоне I степена заштите и зона са прелазним режимом заштите.

Природни
потенцијал пољопривредног земљишта у зони са прелазним режимом заштите II.1 степена
ставиће се у функцију уређења предела који одговара захтевима заштите и презентације
непокретних културних добара светског значаја. У том смислу, задржаће се или успоставити
мозаична структура предела, у којој ће се преовлађујуће, претежно мање њиве, смењивати
са малим засадима и воћњацима, ливадама и пашњацима (уз шумске површине и шумарке).
Затравиће се оранице VI и VII катастарске класе и уважавати природни услови при
усклађивању облика поља са захтевима рационалног коришћења савремене пољопривредне
механизације и ефикасног прилагођавања аграрне структуре демографским и професионалним
променама на селу, уз обавезно умрежавање парцела међама и противерозионим живицама.
Подстицаће се процеси диверзификације пољопривреде применом одговарајућег плодореда,
превсаходно на бази гајења старих/аутохтоних врста и сорти биљних култура, које
имају позитивне трендове на домаћем и светском тржишту (просо, хељда, наполица,
крупник и друге ретке цереалије, као и одабране домаће сорте поврћа и воћа отпорне
на болести и штеточине). Агротехничке операције ускладиће се са природним погодностима
и ограничењима, с једне, и савременим методама строго контролисане примене минералних
ђубрива и интегралне заштите биља, са друге стране, при чему ће се посебно водити
рачуна о контурној обради земљишта и примени других мера противерозионе заштите
на теренима са нагибом изнад 8%. Договором на нивоу локалне самоуправе јединствено
ће се регулисати питање ограда око парцела (склањање, постављање, одржавање), 
у
односу на захтеве уређења предела и рекреативно-излетничких кретања посетилаца.
На површини пољопривредног земљишта зоне од 395,7 хектара могуће је исхранити (прегонском
испашом и сеном) најмање 200 грла говеда или 1.000 грла оваца 
Шуме
у зони са прелазним режимом заштите II.1 степена биће третиране као шуме посебне
намене. Постојећа и нова шума састојаће се из већих појединачних сегмената квалитетне
аутохтоне шумске вегетације, намењених оплемењивању природног предела око зоне
I степена заштите, уз делимично озелењавање излетничких стаза и тока Селишког потока,
као и уз заклањање неповољних визура (посебно постојећих објеката бачија који се
не уклапају у пејзаж окружења археолошког налазишта). За ове шуме (као и за шуме
у зони I и II.2 степена заштите) урадиће се посебна шумска основа за шуму посебне
намене, а за ловство и ловно-привредна основа. У оквиру већих шумовитих енклава
у западном и јужном делу зоне, предвиђени су резервати за узгој дивљачи. Уређење
постојеће шуме и садња нове, као и резервати за узгој дивљачи реализоваће се на
основу посебног програма уређења предела за простор зоне I степена заштите и окружујућих
зона са прелазним режимом заштите.
Наведени
режими у зони заштите II.1 степена могу се спровести без промене власништва или
права коришћења над земљиштем, уз утврђивање парцела налазишта „Кроваљ" и налазишта/пункта
„Римски мајдан", на којима би се установиле посебне надлежности у истраживању
и другим активностима на непокретним културним добрима. За изгубљену добит у пољопривреди
и шумарству, власницима ће се обезбедити одговарајуће компензације, првенствено
у погледу повољних кредита за реконструкцију кућа 
у
функцији туристичког смештаја, у погледу смањења или ослобађања од пореза у првим
годинама домаће радиности у туризму, при бенифицираној набавци агро-опреме и репроматеријала
и сл. 
4.1.3.
Зона са прелазним режимом заштите II.2 степена
Зона
са прелазним режимом заштите II.2 степена представља простор визуелне заштите зоне
I степена заштите и зоне са прелазним режимом заштите II.1 степена археолошког налазишта,
до радијуса од око 3.000 m, односно до видљивог обода (даље перцепције) предела
око утврђене царске палате. Зона је конципирана делом у функцији презентације налазишта,
а претежно у функцији излетничке рекреације и комплементарних активности.
У
овој зони посетиоци ће се кретати најчешће у транзиту од зоне I степена заштите
преко зоне са прелазним режимом заштите II.1 степена и зоне III степена заштите
до простора заштитне зоне (односно до другог прстена панорамске стазе). Излетници
на наведеним итинерерима кретаће се у организованим групама од 25 људи са водичем,
у неформалним групама или појединачно. Капацитет простора зоне утврђује се оквирно
на 500 једновремених корисника.
За
постојеће бачије у зони важе исти услови као и у зони са прелазним режимом заштите
II.1 степена. Уређење излетничких стаза и бачија биће обухваћено програмом уређења
предела зоне 
I
степена заштите и зона са прелазним режимом заштите. 
С
обзиром да у зони преовлађују брдовити терени са већим нагибима, плански приоритет
у пољопривреди овог простора је успостављање антиерозионог режима коришћења пољопривредног
земљишта, уз постизање еколошки оптималних односа између пољопривредних и шумских
површина (пошумљавањем деградираних пашњака и ораница VII и VIII катастарске класе,
посебно на теренима са нагибом преко 30%). Неопходно је задржавање постојећег жбуња
и дрвећа на међама пољопривредних парцела, као и местимично формирање мреже заштитног
зеленила дуж планираних излетничких стаза, уз постојеће бачије и сл. Оснивањем сејних
ливада на ораницама слабије природне плодности, као и мелиорацијом пашњака и њиховим
делимичним оспособљавањем за сенокосе, повећаће се површине и продуктивност трајних
травњака. Обновиће се пашњачко сточарење, како ради добијања квалитетних и здравих
сточних производа за тржиште и као посебна атракција за туристичку понуду, тако
и ради унапређења пејзажних вредности предела. На површини пољопривредног земљишта
зоне од 587,2 хектара могуће је гајити најмање 200 грла говеда или 1.000 грла оваца.
Искористиће се просторно диференциране природне погодности за интензивну обраду
земљишта и то: оснивањем мањих засада старих, аутохтоних сорти воћа, које успевају
без примене хемијских средстава за заштиту од болести и штеточина; укључивањем плантажне
производње лековитог и ароматичног биља у структуру аграрне понуде; подстицањем
органске/еколошке производње брдског поврћа и ратарских култура; обавезном применом
контурне обраде, терасирања и других мера заштите оранице од ерозије на нагибима
изнад 8%. Успоставиће се контрола сакупљања лековитог и ароматичног биља, као и
шумских плодова, у складу са захтевима очувања биодиверзитета. Пољопривредна производња
ће се укључити и у програме узгоја крупне и ситне дивљачи, обезбеђивањем кабасте
сточне хране за зимско прихрањивање, успостављањем мреже међа и заштитног зеленила
у складу са биолошким потребама ситне дивљачи, као и строгим поштовањем савремених
еколошких стандарда при коришћењу хемијских средстава у процесима пољопривредне
производње.
Шуме
у зони са прелазним режимом заштите II.2 степена биће третиране као шуме посебне
намене, али са блажим режимом заштите него у зони са прелазним режимом заштите II.1
степена. Постојећа и нова шума састојаће се из већих појединачних сегмената квалитетне
аутохтоне шумске вегетације, намењених оплемењивању природног предела, уз делимично
озелењавање излетничких стаза и постојећих бачија, као и уз заклањање неповољних
визура (посебно постојећих објеката бачија који се не уклапају у пејзаж окружења
археолошког налазишта). За ове шуме (као и за шуме у зонама И и II.1 степена заштите)
урадиће се посебна шумска основа за шуму посебне намене, а за лов и ловно-привредна
основа. У оквиру читаве зоне са прелазним режумом заштите II.1 степена биће дозвољен
сезонски лов на крупну и ситну дивљач. Уређење постојеће шуме и садња нове реализоваће
се на основу посебног програма уређења предела за простор зоне I степена заштите
и окружујућих зона са прелазним режимом заштите.
Наведени
режими у зони са прелазним режимом заштите II.2 степена могу се спровести без промене
власништва или права коришћења над земљиштем, уз утврђивање парцеле налазишта Зањевачка
црква, на којој би се установиле посебне надлежности у истраживању и другим активностима
на непокретном културном добру. Због знатно мањих ограничења у коришћењу пољопривредног
земљишта и шума, у овој зони се власницима неће обезбеђивати посебне компензације
за изгубљену добит.
4.1.4.
Зона III степена заштите
Зона
III степена заштите археолошког налазишта у оквиру антропогеног појаса дуж Тимока
и неколико нижих енкалава између зона са прелазним режимом заштите и антропогеног
појаса третираће се као главни развојни појас подручја Плана, у коме ће бити концентрисано
становништво, садржаји туризма и рекреације, као и комплементарне активности везане
за насеља (мала привреда и садржаји јавних служби) и пољопривреду (интензивно сточарство
и повртарство).
Главне
активности у зони III степена заштите биће туризам и рекреација (стационарни, излетнички
и транзитни) са главном понудом у Гамзиградској Бањи и у „аква зони" Црног
Тимока. Овако конципиране активности туризма и рекреације у антропогеном појасу
подржаваће у пуној мери културолошку понуду археолошког налазишта у зони I степена
заштите и зонама са прелазним режимом заштите, укључујући се у ту понуду са 6 налазишта
могућих за презентацију (у Бањи и око Бање, за које треба утврдити парцеле на којима
би се установиле посебне надлежности у истраживању и другим активностима на непокретним
културним добрима), 16 евидентираних споменика културе (етно-целина и етно-објеката),
посебно у Звездану, планираним пунктом спортско-рекреативних клубова уз горњу хидроакумулацију,
пунктом културно-рекреативних клубова уз доњу хидроакумулацију и етно-пунктом у
Звездану. У односу на заштиту археолошког налазишта, активности туризма и рекреације
у антропогеном појасу неће бити посебно ограничене. Ограничења ће се односити само
на заштиту главних услова и потенцијала туристичко-рекреативне понуде – квалитетне
животне средине, чисте реке и очуване природе (уз прописани третман културних добара).
Овакво опредељење подржано је посебно концептом планираног туристичког пута трасом
напуштене пруге уског колосека и новом трасом, за повезивање свих постојећих и планираних
насеља међусобно и са археолошким налазиштем у зони I степена заштите. Овај пут
представља специфичну саобраћајницу за све облике кретања туриста сем моторним саобраћајем,
без угрожавања људи, природе и животне средине. У истом концепту су долинска излетничка
стаза дуж целог антропогеног појаса и планиране мирне деонице стаза за риболовце.
Од
комплементарних активности, у антропогеном појасу и читавој зони III степена заштите
развијаће се одговарајући видови пољопривреде, сточарство и мала привреда, уз значајно
унапређење садржаја јавних служби. На плодним алувијалним наносима у долини Црног
Тимока приоритетно ће се интензивирати производња поврћа на отвореном, у стакленицима
и пластеницима, шире увођење крмног биља у плодоред и искоришћавање погодности наводњавања
за повећање броја жетви у вегетационом периоду. Супституција мањих пољопривредних
површина, које ће бити заузете садржајима планираних нових комплекса, насеља и пунктова,
засниваће се на интензивирању и рационализацији производње на осталим површинама,
без посебних ограничења, сем контролисане употребе минералних ђубрива и хемијских
средстава за заштиту биља. У склопу будућег убрзавања процеса професионалне диференцијације
села и поларизације аграрне структуре, земљиште, стока и техничка средства ће се
преусмерити са старачких и других регресивних домаћинстава у руке радно-способних
произвођача, трајно оријентисаних на озбиљно бављење пољопривредом, уз постепену
преоријентацију једног дела домаћинстава на специјализовано или допунско бављење
туристичким и другим услужним делатностима. Сточарство у оквиру Гамзиграда и Звездана
развијаће се активирањем локалних потенцијала за развој млечног говедарства, овчарства
и козарства, уз уређивање економских дворишта домаћинстава, у складу са савременим
производним и санитарним стандардима, посебно у погледу изградње сточних стаја,
складиштења и коришћења стајњака и осоке, одржавања, лагеровања и коришћења пољопривредне
механизације, конзервирања и складиштења кабасте сточне хране и др. Сви ови садржаји
морају задовољити санитарне и укупне еколошке услове квалитета животне средине у
насељима антропогеног појаса.
Садржаји
мале привреде, претежно у Гамзиграду и Звездану (а мањим делом и у Гамзиградској
Бањи), биће првенствено у функцији сеоског туризма и пољопривреде. Састојаће се
из домаће радиности у туризму, из оживљених традиционалних етно-заната и из прераде
пољопривредних производа. У том смислу, стимулисаће се издавање туристичких лежаја
у приватном смештају и пансионима (уз допунске програме активности и садржаја понуде
– рекреативни пољопривредни радови, сакупљање биља и дивљих плодова, учешће у традиционалним
обичајима и др.), затим традиционални етно-занати (производи кућних потреба, сувенира
и других производа са географском пореклом, од локалних, природних материјала),
као и традиционална и нова прерада еколошки квалитетних пољопривредних производа
хране и пића, такође са географским пореклом, уз прописну и сталну санитарну контролу
и контролу квалитета. 
Садржаји
јавних служби у постојећим насељима, као и у планираним комплексима, насељима и
пунктовима, предвиђени су у функцији развоја локалног становништва и насеља, у функцији
туризма, рекреације и комплементарних активности, што је истовремено у функцији
заштите и презентације културних добара археолошког налазишта, као и у функцији
заштите природе и животне средине.
Планирани
саобраћај и технички системи подручја археолошког налазишта концентрисани су у антропогеном
појасу, одакле се гранају према локалитетима и садржајима зона заштите археолошког
налазишта и завршавају у заштитној зони археолошког налазишта. Унапређење саобраћаја
у антропогено појасу састојаће се у измештању југоисточне деонице магистралног пута
М-5 (ради формирања јужне обилазнице Звездана и Зајечара), у реконструисању постојећег
регионалног пута Р-105б кроз подручје, у изградњи северне регионалне обилазнице
Звездана и Зајечара и у повезивању планираних комплекса и насеља новим локалним
путевима са магистралним и регионалним путем. Наведене саобраћајнице, као и сви
планирани технички системи у антропогеном појасу, конципирани су у функцији развоја
насеља и подршке заштити и културолошком коришћењу археолошког налазишта, уз оптимално
очување природе и квалитета животне средине.
Заштита
и рационално коришћење Црног Тимока, као капиталног природног ресурса и услова подручја
Плана, спроводиће се: применом селективног испуста на брани будуће ХА „Боговина",
за гарантоване еколошке протоке селективних температура према потребама низводних
екосистема; стручним порибљавањем водотока; контролисаним водозахватима уз одговарајуће
водопривредне сагласности и без угрожавања гарантованог еколошког протока; контролисаним
вађењем песка и шљунка на основу пројектне документације и од стране овлашћених
привредних субјеката; применом принципа натуралне регулације у уређењу водотока,
тако да се ван насеља максимално очува биодиверзитет у акваторију и на обалном простору
до насипа, а у насељима да се допринесе функцији и естетици изграђеног простора.
Уз потпуну покривеност урбаних садржаја антопогеног појаса канализацијом, издавање
употребних дозвола за рад постројења за пречишћавање отпадних вода биће условљено
обавезом континуираног мерења количине и квалитета пречишћене воде која се упушта
у Црни Тимок.
4.2.
Режими заштитне зоне подручја археолошког налазишта
Простор
заштитне зоне подручја археолошког налазишта је под најблажим режимом заштите, која
обухвата заштиту локалитета непокретних културних добара и природног предела.
Парцела
утврђења „Краварник" је у државном власништву, а уређење објекта може се вршити
само по пројекту одобреном од стране Републичког завода за заштиту споменика културе.
Међу
излетничким стазама у заштитној зони, стаза за џипове предвиђена је на највећем
удаљењу од зоне I степена заштите археолошког налазишта. Коришћење ове стазе биће
под строго програмираним режимом, уз претходну најаву, мере обезбеђења и сл.
Од
комплементарних активности у заштитној зони биће, без посебног ограничења, заступљене
активности пољопривреде, шумарства и лова. На нижим, плоднијим брежуљкастим теренима
биће приоритетно обнављање дотрајалих и подизање нових засада воћа, као и гајење
брдског поврћа, уз примену одговарајуће агротехнике. На вишим, мање плодним брдским
теренима биће приоритетно затрављивање стрмијих терена (уз пошумљавање), мелиорација
пашњака и антиерозиона заштита квалитетнијих ораничних површина, према савременим
агротехничким принципима. На мелиорисаним пашњацима производиће се сено, а сви пашњаци
ће се користити за прегонску испашу, зависно од природних потенцијала. У заштитној
зони ће се вршити и контролисано сакупљање лековитог и ароматичног биља, као и дивљих
плодова. 
Шуме
заштитне зоне зоне Iмаће, у погледу узгоја и експлоатације, третман економских шума.
Фонд шума биће повећан пошумљавањем, обавезно на стрмијим теренима подложним ерозији.
Цео простор заштитне зоне предвиђен је за сезонски лов на високу и ниску дивљач.
4.3.
Заштита, уређење и коришћење простора од интереса за одбрану земље, заштиту од ратних
разарања и елементарних непогода 
Уређење
и коришћење простора подручја Плана од интереса за одбрану земље, заштиту од ратних
разарања и елементарних непогода, условљено је режимима превенције и елиминисања
последица ратне агресије на земљу, земљотреса, пожара, поплава, временских непогода,
биљних и животињских штеточина.
Одбрана
од ратне агресије и земљотреса на подручју Плана биће спроведена применом прописа
за новоградњу и реконструкцију објеката, односно за конзервацију и рестаурацију
грађевина налазишта, Конструкције објеката биће предвићене за јачину земљотреса
од 7 степени Меркалијеве скале. За ову јачину земљотреса биће од урушавања обезбеђене
и лабилне грађевине археолошких налазишта, посебно куле и зидине утврђења царске
палате. При изградњи нових грађевинских структура (у зони III степена заштите и
у заштитној зони подручја археолошког налазишта), избећи ће се веће концентрације
и већа спратност објеката (по правилу до П+4), односно обезбедиће се довољно слободних
и зелених простора између објеката. Саобраћајни приступи објектима биће омогућени
по правилу двострано, без слепих саобраћајница и без могућности запречавања у случају
урушавања објеката. Заштита од рушења надземних објеката електроенергетске и телекомуникационе
инфраструктуре биће обезбеђена посебним сигурносним појасевима, а заштита подземних
инсталација од пуцања и кидања применом прописаних техничких мера.
У
оквиру заштите од ратних разарања, предвиђена су централна склоништа у Гамзиградској
Бањи, Гамзиграду и Звездану. Код планираних мањих комплекса, насеља и пунктова,
појединачна и групна склоништа биће обезбеђена у подрумима објеката.
За
превентивну заштиту од пожара, као и за његово успешно елиминисање, примениће се
исти критеријуми као код заштите од земљотреса, уз следеће додатне: обезбеђивање
саобраћајне приступачности свим деловима шума (пољским и шумским путевима, излетничким
стазама и стазама за џипове), рачунајући ове објекте истовремено и као противпожарне
баријере; обезбеђивање техничке воде црпљењем из Тимока и изворишта која се не користе
за водоснабдевање пијаћом водом; планско остављање противпожарних баријера (пруга
и прогала) при сечи и новом пошумљавању; организовање службе за осматрање и јављање;
покривање свих објеката супраструктуре прописном противпожарном заштитом.
Заштита
од поплава односи се првенствено на долину Црног Тимока (антропогени појас) и биће
омогућена изградњом ХА „Боговина", којом ће се остварити заштита од педесетогодишњих
великих вода (Qмаx 2%), као и заштита од стогодишњих вода (Qмаx 1%), што одговара
степену заштите највећих насеља и привредних објеката. У поплавним зонама које су
угрожене великим водама вероватноће до 0,2% неће бити дозвољена изградња објеката
супраструктуре ни подужних траса инфраструктуре, а неопходни прелази инфраструктурних
система морају се висински издићи и диспозиционо тако решити да буду заштићени од
поплавних вода вероватноће 0,2%. Додатна регулација водног режима Тимока са постојеће
и изградњом четири мале уставе планираних малих хирдоакумулација и натуралном регулацијом
корита реке, такође ће бити у функцији заштите од поплава. Док се не заврше наведени
хидротехнички радови, одбрана од поплава ће се вршити расположивим средствима. Због
величине слива, на подручју се треба заштитити и од могуће бујице и поплаве Селишког
потока. Ова заштита биће спроведена натуралном регулацијом водотока. Одређени објекти
археолошких налазишта и потенцијалних споменика културе биће заштићени од поплава
и бујица посебним техничким мерама (посебно царска палата поред Селишког потока
и појединачна налазишта поред Тимока).
Заштита
од временских непогода (летње непогоде са ветром, провалом облака, громовима, градом
и др., зимске непогоде са великим снегом, ледом и сл., суша, високе и ниске температуре
и тд.), биће остварена планираном изградњом супраструктуре и инфраструктуре, уређењем
територије, пошумљавањом и др., као и организовањем противградне заштите, громобранском
заштитом објеката и сл. До конзервације или рестаурације археолошких налазишта
– остатака грађевина, најважнији објекти биће заштићени од непогода и пропадања
привременим мерама техничке санације.
Заштита
од биљних и животињских штеточина шума, паркова, воћњака, травњака, повртњака, њива,
водотока и др., оствариће се контролисаним механичким, биолошким и хемијским мерама,
које неће оставити негативне последице на становништво, природу и животну средину
подручја.
За
заштиту од елементарних непогода и ратних разарања на подручју Плана, организоваће
се стална локална служба цивилне заштите за праћење стања, остваривање превентивних
мера и предузимање активности заштите, са седиштем у Звездану. Ова служба била би
огранак централне службе у Зајечару, која би јој давала материјалну, кадровску и
техничку подршку. Ова служба би директно сарађивала са ватрогасном службом, здравственом
службом, полицијом и другим официјелним службама.
 
5. ИМПЛЕМЕНТАЦИЈА ПРОСТОРНОГ
ПЛАНА
 
Одредбе имплементације Просторног плана садрже: утврђивање
прве, средњорочне етапе реализације до 2014. године и њене прве фазе до 2008. године,
као и учесника, мера и инструмената за спровођење Плана.
5.1. Прва, средњорочна етапа реализације до 2014. године
и прва фаза реализације до 2008. године
За реализацију Плана утврђује се приоритетна, прва етапа
за средњорочни период од 10 година, до временског хоризонта 2014. године и у оквиру
ње прва фаза средњорочне етапе реализације до 2008. године, односно до преиспитивања
Плана и временског хоризонта важења Уговора о имплементацији Плана. Прва етапа и
прва фаза заштите, изградње и уређења простора евалуиране су из дугорочног програма
развоја и концепта организације простора, на основу следећих критеријума: заштита
археолошког налазишта, евидентираних споменика културе, природе и животне средине;
максимално активирање постојећих створених развојних активности и фондова; остваривање
функцијских и техничко-технолошких предуслова за даљи развој; процена реалних могућности
финансирања заштите и развоја подручја од стране Републике Србије у условима текуће
транзиције (улагање у заштиту културне баштине и природе, у инфраструктуру, некомерцијалне
садржаје јавних служби и у планску регулативу, као предуслове за, претежно приватна,
комерцијална тржишна улагања). Прва етапа и прва фаза реализације Плана приказане
су у следећем паралелном прегледу:
 
 







 
Приоритети у имплементацији
Плана дати су функцијама, активностима и садржајима од заједничког, јавног значаја,
којима се задовољавају национални интереси и виталне социо-економске потребе локалне
заједнице, а то су: заштита културне баштине, природе и животне средине, изградња
и реконструкција саобраћајне и техничке инфраструктуре и комуналне опреме, развој
некомерцијалних садржаја јавних служби (просвета, здравствена и социјална заштита,
култура и администрација) и планска регулатива изградње и уређења простора. Ове
функције, активности и садржаји дати су у Плану егзактно и представљају обавезан
предмет имплементације, од стране управних субјеката на нивоу Републике и општине.
Све остале активности и садржаји, димензионисани су у Плану само као основе и улази
за утврђивање садржаја и капацитета активности од јавног значаја, те се њихова имплементација
препушта другим управним документима (програмима, основама и пројектима) и тржишту.
Међутим, од ваљаности предпоставки за ове активности и садржаје, зависи остваривање
и одрживост приоритетних јавних функција, активности и садржаја, односно рок важења
Плана.
5.2. Учесници у имплементацији
Просторног плана
Главни учесници у спровођењу
Просторног плана биће управни субјекти из састава Републике (државни ниво) и из
састава општине Зајечар (локални ниво), надлежни за јавне функције, активности и
садржаје од националног и локалног интереса. Државни ниво субјеката у спровођењу
Просторног плана представља Влада Републике Србије, са ресорима Министарства за
капиталне инвестиције, Министарства културе, Министарства науке и заштите животне
средине Министарства пољопривреде, шумарства и водопривреде, Министарства рударства
и енергетике, као и са Републичким заводом за заштиту споменика културе. Локални
ниво субјеката представља Скупштина ипштине Зајечар (уз учешће месних заједница
Звездан, Гамзиград и Гамзиградска Бања). У спровођењу Плана узеће одговарајуће учешће
и Министарства трговине, туризма и услуга, Министарство здравља, Републичка агенција
за просторно планирање, Народни музеј у Зајечару, организација обрађивача Просторног
плана и др. Субјекти би били организовани по линијама координације, партнерства
и кооперације, са заједничким управним и оперативним телима, према одредбама Уговора
о имплеменатцији Плана.
Поред управних субјеката,
могуће је анимирати и друге учеснике у спровођењу Плана. По уписивању подручја археолошког
налазишта у Листу светске природне и културне баштине, или другог вида интернационализације
подручја, могуће је успостављање и међународног нивоа неуправних субјеката, првенствено
међународних културних организација, али и комерцијалних субјеката. Исто важи и
за домаће културне и комерцијалне субјекте, које такође треба анимирати. О укључивању
међународних субјеката одлучују субјекти државног нивоа. Међу наведеним субјектима
биће успостављена јасна подела управних надлежности. Просторни план подручја археолошког
налазишта, као и Програм заштите и развоја доноси Влада Републике Србије, а акта
о урбанистичким условима, извод из Просторног плана и одобрења за изградњу и реконструкцију
објеката супраструктуре и инфраструктуре из члана 89. став 4. тачке 6, 8. и 13.
Закона о планирању и изградњи издаје Министарство за капиталне инвестиције. Урбанистичке
планове и гранске програме развоја доноси Скупштина општине Зајечар, која има и
надлежност над уређењем и коришћењем грађевинског земљишта, у складу са важећим
планским документима. Надлежност над земљиштем у зони I степена заштите археолошког
налазишта, као и над свим објектима заштићених и евидентираних непокретних културних
добара има држава, преко Министарства културе и Републичког завода за заштиту споменика
културе..
5.3. Мере и инструменти
за имплементацију Просторног плана 
Управљање заштитом, развојем,
уређењем и коришћењем подручја археолошког налазишта по одредбама Плана засниваће
се на: развојно-управљачким документима (програми и планови), изворима финансирања,
стимулативним политикама, институционалној подршци, информатичкој, промотерско-маркетиншкој,
истраживачкој и другим подршкама.
5.3.1. Развојно-управљачки
документи
– Важећи плански документи

Важећи плански документ
вишег реда је Закон о Просторном плану Републике Србије (1996., поглавља о заштити
непокретних културних добара, о заштити природе, о туризму и др.). а Генерални урбанистички
план Зајечара (2002.), који обухвата и део подручја археолошког налазишта са насељем
Звездан, представља важећи општински документ. Одредбе Просторног плана подручја
археолошког налазишта условиће мање измене постојећег ГУП-а Зајечара, у погледу
корекције границе ГУП-а, саобраћајница, електроенергетске инфраструктуре и др.
– Нови документи
1. Подлоге
1.1. Ажурне геодетске
подлоге археолошког налазишта, 1:10.000, 1:5.000 и 1:2.500 (обезбеђује Републички
геодетски завод)
1.2. Катастарске границе
подручја археолошког налазишта и зона његове заштите (реализује Републички геодетски
завод)
2. Студије и програми
развоја
2.1. Студија изводљивости
заштите и развоја подручја археолошког налазишта (доноси Влада Републике Србије,
као подлогу за остваривање Уговора о имплементацији Плана) 
2.2. Средњорочни програм
заштите и развоја подручја археолошког налазишта и његове заштитне зоне, са програмом/сценаријем
коришћења налазишта (доноси Влада Републике Србије, спроводе годишњим програмима
субјекти – потписници Уговора о имплементацији Плана)
2.3. Средњорочни програм
уређења предела археолошког налазишта (доноси Влада Републике Србије, спроводе годишњим
програмима субјекти – потписници Уговора о имплементацији Плана)
2.4. Средњорочни програм
развоја туризма подручја археолошког налазишта и заштитне зоне, са програмом садржаја
и ризика туристичке презентације археолошког налазишта (доноси Скупштина општине
Зајечар, спроводи се годишњим програмима)
2.5. Средњорочни програм
уређења грађевинског земљишта подручја (доноси СО Зајечар, спроводи се годишњим
програмима)
3. Урбанистички планови
3.1. План генералне регулације
простора зоне I степена заштите археолошког налазишта (доноси Скупштина општине
Зајечар) 
3.2. Генерални план Гамзиградске
Бање (доноси СО Зајечар) 
3.3. Планови општег уређења
за постојећа насеља Звездан и Гамзиград (доноси СО Зајечар)
3.4. Планови детаљне
регулације за омладински комплекс и етно-комплекс „Градиште", као и за горњу
хидроакумулацију са клубским садржајима (доноси СО Зајечар)
4. Урбанистички пројекти
за делове насеља и планираних комплекса по одредбама урбанистичких планова (доноси
СО Зајечар на иницијативу и уз већинску партиципацију заинтересованих инвеститора)
Сви нови документи под
тач. 1, 2. и 3. биће донети у првој фази реализације Плана до 2008. године (уз део
докумената под тачком 4, према потреби). Планови детаљне регулације за остале планиране
комплексе, насеља и доњу хидроакумулацију са клупским садржајима, као и урбанистички
пројекти по одредбама ових планова, биће донети у првој етапи реализације Плана
до 2014. године, а средства за њихову израду обезбедиће општина Зајечар и заинтересовани
инвеститори. 
5.3.2. Извори финансирања
заштите и развоја подручја археолошког налазишта
1. Директни извори
1.1. Приходи из услуга
презентације археолошких и споменичких вредности подручја, приходи за коришћење
ауторизованог знака и имиџа налазишта, приходи од културних манифестација и др.
1.2. Део осталих прихода
који се оствари на подручју (посебно из туристичких делатности фирми, како са седиштем
у општини, тако и са седиштем ван општине)
2. Индиректни извори
2.1. Редовни програми
и фондови ресорних органа, агенција, управа, државних јавних предузећа и др.
2.2. Део буџета општине
Зајечар остварен из надокнада за коришћење лековитог фактора Гамзиградске Бање,
као и за уређење и коришћење грађевинског земљишта постојећих насеља и планираних
насељских садржаја на подручју археолошког налазишта
2.3. Кредитна средства
банака, фондова и др.
2.4. Средства из посебних
европских и светских програма културне баштине, донације и др.
5.3.3. Стимулативне политике
развоја и заштите подручја
За остваривање заштите
и културолошких финкција археолошког налазишта, за развој туристичке понуде, пољопривреде,
мале привреде и других комплементарних активности подручја археолошког налазишта,
Влада Републике Србије установиће и, у сарадњи са СО Зајечар, спроводити следеће
стимулативне управне политике: финансијска политика (стимулације из фондова Републике
за планску регулативу, изградњу инфраструктуре и некомерцијалних садржаја друштвеног
стандарда, посебно у функцији презентације археолошког налазишта, као и значајна
селективна олакшања за улагања у комерцијалне садржаје,); кредитна политика (са
бенифицираним каматама, грејс периодом и др., за изградњу садржаја понуде у простору,
реконструкцију и адаптацију сеоских кућа за туристички смештај, за набавку пољопривредне
механизације и матичних сточних стада, за подизање вишегодишњих засада, пластеника
и сл., за набавку машина и опреме мале привреде и др.); организовање перманентне
агро-ветеринарске помоћи локалној пољопривреди, у склопу система саветодавне пољопривредне
и ветеринарске стручне службе на регионалном и републичком нивоу и др.
Влада Републике Србије
и СО Зајечар установиће такође и правно-регулативни систем компензација локалном
становништву за ограничења у развоју због јавних интереса заштите културних и природних
добара на подручју археолошког налазишта, као пилот – модел за слична подручја и
ситуације у Републици. Носилац експропријације или ограничења коришћења земљишта,
због његове пренамене и режима коришћења, компензираће власнику или титулару земљишта
настале штете, ускраћивање или умањење добити. Ради превазилажења ових проблема,
у целој зони I степена заштите археолошког налазишта биће извршена етапна експропријација
приватног земљишта.
5.3.4. Институционална
подршка имплементацији Плана
Оптимално управљање заштитом
и развојем подручја археолошког налазишта националног и интернационалног значаја
подразумева јединствен управљачки систем, који би објединио све главне активности
подручја, а у коме би са својим интересима, надлежностима и обавезама партиципирали
субјекти – потписници Уговора о имплементацији Просторног плана. Овакав управљачки
систем биће реализован у новом државном предузећу, у сарадњи са државним и локалним
управним субјектима и јачим комерцијалним партнерима (домаћим и страним). 
У овом предузећу нституционализоваће
се спровођење и праћење програма, планова и политика заштите, развоја, уређења и
коришћења простора подручја археолошког налазишта, од почетних инвестиција и активности
до примене и експлоатације. Предузеће би координирало истраживања, конзервацију
и рестаурацију објеката налазишта, научну и стручну едукацију у области културне
баштине, организовало презентацију налазишта и културне манифестације на мотивима
налазишта и др. Предузеће би такође кординирало припрему и изградњу садржаја туристичко-рекреативне
понуде, а затим и заједнички наступ подручја на туристичком тржишту и др. Газдовање
одређеним авним садржајима туристичке и рекреативне понуде у оквиру Бање, насеља,
планираних комплекса, пунктова и понуде у простору. предузеће би, уз одговарајућу
управну контролу, уговорно поверавало мешовитим или приватним специјализованим предузећима,
уз услов очувања јавности функција. Формирање овог предузећа није предвиђено у првој
фази спровођења Плана, а његову функцију у овој фази вршиће носиоци Уговора о имплементацији
Просторног плана, а делом и Народни музеј у Зајечару.
У насељима ће се обновити
сеоске задруге, као удружења приватних произвођача у пољопривреди и малој привреди,
ради рационализације набавке опреме и репроматеријала, производње, промоције и продаје
производа.
5.3.5. Информатичка,
промотерско-маркетиншка и истраживачка подршка спровођењу Плана
Остваривање заштите и
развоја подручја археолошког налазишта по Просторном плану, будуће државно предузеће
за заштиту и развој подручја пратиће и контролисати уз помоћ одговарајућег информационог
система, у коме ће бити обједињено и праћење туристичке понуде и тражње, као и праћење
комплементарних активности пољопривреде, мале привреде и др., како би се омогућила
перманентна процена укупних ефеката заштите и развоја подручје и по потреби приступило
репланирању планских докумената.
Ради анимирања и усмеравања
културолошког интересовања домаће и међународне јавности за археолошко налазиште,
ради откривања тржишта тражње за туристичким мотивима и посебним производима пољопривреде
и мале привреде подручја, државно предузеће ће перманентно промовисати културну
и туристичку понуду подручја и његових појединачних насеља, комплекса и пунктова,
уз обједињаавање маркетинга понуде целог подручја. Путем савремених медија, предузеће
ће перманентно информисати локалне становнике и потенцијалне инвеститоре и кориснике,
у циљу афирмисања мотива тражње за понудом подручја, стварања свести о вредностима
простора и развојним могућностима туризма и рекреације, формирања модела културолошког
понашања и др.
Истраживања за потребе
заштите и развоја подручја, у кооринацији државног предузећа, вршиће Српска академија
наука и уметности – Одељење за археологију, као и друге релевантне начне и стручне
организације и институције. Истраживања ће обухватити: детаљна истраживања археолошког
налазишта, споменика културе и културно-историјских целина; детаљна истраживања
природних и створених услова, ресурса и потенцијала подручја; изучавање потенцијала
и могућности коришћења Тимока, као и коришћења термалних вода Бање за рекреативне
и друге потребе; испитивање клубске организације спортско-рекреативне и културолошко-рекреативне
понуде; пилот-пројект компензација локалном становништву ради ограничења наменама
и активностима од јавног интереса; моделовање понуде домаћинства у сеоском туризму
и домаћој радиности; моделовање организовања и управљања развојем туризма, пољопривред,
мале привреде и др. Динамика реализаије ових истраживања зависиће од државних средстава,
али и од заинтересованости разних комерцијалних субјеката, невладиних организација,
спонзора и других субјеката.