На основу члана 13. став 2. тачка 3. Закона о рачуноводству („Службени гласник РС”, број 62/13) и члана 18. став 1. тачка 3. Закона о Народној банци Србије („Службени гласник РС”, бр. 72/03, 55/04, 85/05 – др. закон, 44/10, 76/12 и 106/12), 
Гувернер Народне банке Србије доноси
 
ОДЛУКУ
о Контном оквиру и садржини рачуна у Контном оквиру за даваоце финансијског лизинга

"Службени гласник РС", број 87 од 
				22. августа 2014.


I. УВОДНЕ ОДРЕДБЕ
1. Овом одлуком прописује се Контни оквир, као и садржина група рачуна и рачуна у Контном оквиру за даваоце финансијског лизинга.
Контни оквир за даваоце финансијског лизинга (у даљем тексту: Контни оквир) одштампан је уз ову одлуку и њен је саставни део.
2. Даваоци финансијског лизинга (у даљем тексту: даваоци лизинга) исказују стање и промене имовине, капитала и обавеза, расходе и приходе и утврђују резултате пословања према садржини појединих рачуна у Контном оквиру.
3. Стање и промене имовине, капитала и обавеза, приходи и расходи, као и резултати пословања, евидентирају се на основним (троцифреним) рачунима прописаним у Контном оквиру, у складу с Међународним рачуноводственим стандардима (МРС), односно Међународним стандардима финансијског извештавања (МСФИ).
Рачуне прописане Контним оквиром даваоци лизинга могу даље да рашчлањавају, према својим потребама и у складу са овом одлуком и другим подзаконским актима Народне банке Србије.
II. САДРЖИНА РАЧУНА 
КЛАСА 0: НЕУПЛАЋЕНЕ УПИСАНЕ АКЦИЈЕ И УДЕЛИ, СТАЛНА ИМОВИНА, ДУГОРОЧНА ФИНАНСИЈСКА СРЕДСТВА И ПОТРАЖИВАЊА ПО ОСНОВУ ФИНАНСИЈСКОГ ЛИЗИНГА
4. На рачунима групе 00 – Неуплаћене уписане акције и удели, исказују се износи уписаних, а неуплаћених акција и удела.
На рачуну 000 – Неуплаћене уписане акције, исказују се износи уписаних, а неуплаћених акција у номиналном износу, односно у динарској противвредности стране валуте на дан уписа, задужењем овог рачуна и одобрењем рачуна 300 – Акцијски капитал.
Уплата уписаних акција књижи се задужењем рачуна 241 – Текући рачуни и одобрењем рачуна 000 – Неуплаћене уписане акције за номиналну вредност тих акција.
На рачуну 001 – Неуплаћени уписани удели, исказују се износи уписаних, а неуплаћених удела у номиналном износу, односно у динарској противвредности стране валуте на дан уписа, задужењем овог рачуна и одобрењем рачуна 301 – Удели друштва са ограниченом одговорношћу.
Уплата уписаних удела књижи се задужењем рачуна 241 – Текући рачуни и одобрењем рачуна 001 – Неуплаћени уписани удели за номиналну вредност тих удела. 
5. На рачунима групе 01 – Нематеријална улагања, исказују се улагања у одређено немонетарно средство без физичког садржаја које служи за обављање основне делатности или се користи у административне сврхе.
Нематеријална улагања признају се и вреднују у складу с МРС 38, МРС 36 и другим релевантним МРС.
На рачуну 010 – Улагања у развој, исказују се улагања у развој чији се ефекти очекују у периоду дужем од једне године.
На рачуну 011 – Концесије, патенти, лиценце и слична права, исказују се улагања у нематеријална права која се признају у складу с МРС 38.
На рачуну 012 – Гудвил (goodwill), исказује се сваки вишак набавне вредности у односу на интерес стицаоца у фер вредности стечених идентификованих средстава и обавеза на датум трансакције размене по основу пословних комбинација, у складу с МСФИ 3.
На рачуну 014 – Остала нематеријална улагања, исказују се остала нематеријална улагања која се признају у складу с МРС. У оквиру овог рачуна исказују се трошкови улагања у софтвер који није део хардвера у складу с МРС 38.
На рачуну 015 – Нематеријална улагања у припреми, исказују се сви облици нематеријалних улагања који се признају у складу с МРС од дана улагања до дана почетка коришћења.
На рачуну 016 – Аванси за нематеријална улагања, исказују се аванси дати за стицање свих облика нематеријалних улагања.
На рачуну 019 – Исправка вредности нематеријалних улагања, исказује се исправка вредности по основу обрачунате амортизације и евентуалног обезвређења.
Губитак по основу обезвређења нематеријалних улагања књижи се, у зависности од процењеног преосталог корисног века употребе, на терет рачуна 580 – Обезвређење нематеријалних улагања, односно задужењем расположивих ревалоризационих резерви на рачуну 330 – Ревалоризационе резерве, ако су претходно формиране за конкретно нематеријално улагање, и одобрењем рачуна 019 – Исправка вредности нематеријалних улагања.
Добитак по основу умањења обезвређења нематеријалних улагања књижи се, у зависности од процењеног преосталог корисног века употребе, задужењем рачуна 019 – Исправка вредности нематеријалних улагања и одобрењем рачуна 330 – Ревалоризационе резерве или у корист рачуна 680 – Приходи од умањења обезвређења нематеријалних улагања, до висине расхода који су у претходном периоду прокњижени на терет рачуна 580 – Обезвређење нематеријалних улагања.
6. На рачунима групе 02 – Сопствене некретнине, постројења и опрема, исказују се некретнине, постројења и опрема (у даљем тексту: основна средства), тј. земљиште, грађевински објекти, постројења и опрема који су у власништву даваоца лизинга или су узети у финансијски лизинг, алат и инвентар с калкулативним отписом, инвестиционе некретнине и остала основна средства, укључујући и станове, стамбене зграде и одмаралишта који испуњавају услов за признавање по МРС, као и улагања за прибављање основних средстава. 
Основна средства признају се и вреднују у складу с МРС 16, МРС 17, МРС 36, МРС 40 и другим релевантним МРС.
На рачуну 021 – Земљиште, исказује се земљиште по набавној, односно фер вредности у складу с рачуноводственом политиком даваоца лизинга (у даљем тексту: рачуноводствена политика), МРС 16 и осталим релевантним МРС.
На рачуну 022 – Грађевински објекти, исказују се грађевински објекти који се признају у складу с МРС 16.
На рачуну 023 – Постројења и опрема, исказују се постројења и опрема у власништву даваоца лизинга, опрема узета у лизинг, као и алат и инвентар с калкулативним отписом, у складу с МРС 16 и осталим релевантним МРС.
На рачуну 024 – Инвестиционе некретнине, исказују се некретнине (земљиште или зграде, или део зграде, или и једно и друго), које давалац лизинга, као власник или корисник лизинга, држи ради остваривања зараде од издавања некретнине или ради увећања вредности капитала или ради и једног и другог, а не за сопствене потребе, у складу с МРС 40 и другим релевантним МРС. 
На рачуну 025 – Улагања на туђим некретнинама, постројењима и опреми, исказују се улагања на туђим основним средствима ради обављања делатности.
На рачуну 026 – Остале сопствене некретнине, постројења и опрема, исказују се вредности осталих сопствених основних средстава, укључујући станове, стамбене зграде и одмаралишта који испуњавају услов за признавање по МРС, као и сопствена основна средства која нису исказана на другим рачунима ове групе: споменици културе и историјски споменици, дела ликовне, вајарске, филмске и друге уметности, музејске вредности, књиге у библиотекама и друга сопствена основна средства.
На рачуну 027 – Некретнине, постројења и опрема у припреми, исказују се улагања у ове облике основних средстава од дана улагања до дана почетка коришћења.
На рачуну 028 – Аванси за сопствене некретнине, постројења и опрему, исказују се аванси дати за стицање основних средстава. 
На рачуну 029 – Исправка вредности сопствених некретнина, постројења и опреме, исказује се исправка вредности по основу обрачунате амортизације и евентуалног обезвређења.
Губитак по основу обезвређења сопствених основних средстава књижи се, у складу с МРС 16, на терет рачуна 581 – Обезвређење сопствених некретнина, постројења и опреме и сталних средстава намењених продаји, односно задужењем расположивих ревалоризационих резерви на рачуну 330 – Ревалоризационе резерве, ако су претходно формиране за конкретно средство, и одобрењем рачуна 029 – Исправка вредности сопствених некретнина, постројења и опреме.
Добитак по основу умањења обезвређења сопствених основних средстава књижи се, у зависности од процењеног преосталог корисног века употребе, у складу с МРС 16, задужењем рачуна 029 – Исправка вредности сопствених некретнина, постројења и опреме и одобрењем рачуна 330 – Ревалоризационе резерве или у корист рачуна 681 – Приходи од умањења обезвређења сопствених некретнина, постројења и опреме и сталних средстава намењених продаји, до висине расхода који су у претходном периоду прокњижени на терет рачуна 581 – Обезвређење сопствених некретнина, постројења и опреме и сталних средстава намењених продаји.
7. На рачунима групе 03 – Дугорочна финансијска средства, исказују се учешћа у капиталу, зајмови с роком доспећа преко годину дана од дана чинидбе, односно од дана биланса, дугорочне хартије од вредности које се држе до доспећа и остала дугорочна финансијска средства.
Дугорочна финансијска средства признају се и вреднују у складу с МРС 27, МРС 28, МРС 39, МСФИ 10, МСФИ 11, МСФИ 12 и другим релевантним МРС и МСФИ.
На рачуну 030 – Учешћа у капиталу зависних правних лица, исказују се акције и удели у капиталу правних лица над чијим пословањем постоји контрола и која спадају у групу правних лица за консолидовање.
На рачуну 031 – Учешћа у капиталу осталих повезаних (придружених) правних лица, исказују се учешћа у капиталу правних лица на чије пословање постоји значајан утицај.
На рачуну 032 – Учешћа у капиталу осталих правних лица, исказују се удели у капиталу других правних лица.
На рачуну 033 – Дугорочни зајмови матичним и зависним правним лицима, исказују се дугорочни зајмови с роком доспећа преко годину дана од дана чинидбе, односно од дана биланса дати наведеним лицима.
На рачуну 034 – Дугорочни зајмови осталим повезаним правним лицима, исказују се дугорочни зајмови с роком доспећа преко годину дана од дана чинидбе, односно од дана биланса дати наведеним лицима.
На рачуну 036 – Дугорочне хартије од вредности које се држе до доспећа, исказују се финансијска средства с фиксним или одредивим износима плаћања и с фиксном доспелошћу за која давалац лизинга има позитивну намеру и способност да их држи до доспећа (обвезнице и сл.).
На рачуну 038 – Остала дугорочна финансијска средства, исказују се остала дугорочна улагања која нису исказана на осталим рачунима групе 03.
На рачуну 039 – Исправка вредности дугорочних финансијских средстава, исказује се обезвређење дугорочних финансијских пласмана процењено у складу с МРС 36 и МРС 39.
Разлика за коју се умањује вредност дугорочних финансијских средстава књижи се на терет рачуна 582 – Обезвређење финансијских средстава и одобрењем рачуна 039 – Исправка вредности дугорочних финансијских средстава.
Разлика за коју се увећава вредност дугорочних финансијских средстава књижи се задужењем рачуна 039 – Исправка вредности дугорочних финансијских средстава и у корист рачуна 682 – Приходи од умањења обезвређења финансијских средстава, до висине расхода који су у претходном периоду прокњижени на терет рачуна 582 – Обезвређење финансијских средстава. 
8. На рачунима групе 04 – Потраживања по основу финансијског лизинга по уговорима закљученим на период дужи од једне године, исказују се наведена потраживања у висини износа нето финансирања, као и потраживања по основу накнаде за опцију откупа предмета лизинга. Износ нето финансирања је разлика између бруто набавне вредности предмета лизинга и учешћа. 
Потраживања по основу финансијског лизинга признају се и вреднују у складу с МРС 17 и другим релевантним МРС.
На рачуну 040 – Потраживања по основу финансијског лизинга по уговорима закљученим на период дужи од једне године, на дуговној страни исказује се износ нето финансирања увећан за камату обрачунату за будући период по тим уговорима. 
На рачуну 041 – Потраживања за камату по основу финансијског лизинга по уговорима закљученим на период дужи од једне године, на потражној страни исказује се камата обрачуната за будући период по овим уговорима.
На рачуну 047 – Потраживања по основу накнаде за опцију откупа предмета лизинга по уговорима о финансијском лизингу закљученим на период дужи од једне године, на дуговној страни исказује се износ наведених потраживања, а одобрава рачун 491 – Обрачунати приходи будућег периода, у моменту активирања наведених уговора.
На рачуну 049 – Исправка вредности потраживања по основу финансијског лизинга по уговорима закљученим на период дужи од једне године, исказује се исправка вредности по основу евентуалног обезвређења наведених потраживања.
Разлика за коју се умањује вредност потраживања по основу финансијског лизинга по уговорима закљученим на период дужи од једне године књижи се на терет рачуна 583 – Обезвређење потраживања по основу финансијског лизинга и одобрењем рачуна 049 – Исправка вредности потраживања по основу финансијског лизинга по уговорима закљученим на период дужи од једне године.
Разлика за коју се увећава вредност потраживања по основу финансијског лизинга по уговорима закљученим на период дужи од једне године књижи се задужењем рачуна 049 – Исправка вредности потраживања по основу финансијског лизинга по уговорима закљученим на период дужи од једне године и у корист рачуна 683 – Приходи од умањења обезвређења потраживања по основу финансијског лизинга, до висине расхода који су у претходном периоду прокњижени на терет рачуна 583 – Обезвређење потраживања по основу финансијског лизинга. 
Активирање уговора о финансијском лизингу закљученог на период дужи од једне године књижи се, у складу с прописима и интерним актима даваоца лизинга, задужењем рачуна 200 – Потраживања за учешће по основу финансијског лизинга, за износ учешћа, и рачуна 040 – Потраживања по основу финансијског лизинга по уговорима закљученим на период дужи од једне године, за износ нето финансирања увећаног за камату обрачунату за будући период, као и одобрењем рачуна 041 – Потраживања за камату по основу финансијског лизинга по уговорима закљученим на период дужи од једне године, за износ камате обрачунате за будући период, рачуна 130 – Предмети лизинга и одговарајућег рачуна групе 47 – Обавезе за порез на додату вредност. 
Раскид уговора о финансијском лизингу закљученог на период дужи од једне године књижи се, у складу с прописима и интерним актима даваоца лизинга, задужењем рачуна 110 – Предмети лизинга преузети у замену за ненаплаћена потраживања или одговарајућег рачуна групе 12 – Остала средства преузета у замену за ненаплаћена потраживања, рачуна 041 – Потраживања за камату по основу финансијског лизинга по уговорима закљученим на период дужи од једне године, за износ камате обрачунате за будући период на име недоспелих рата лизинг накнаде, и одговарајућег рачуна групе 47 – Обавезе за порез на додату вредност, те одобрењем рачуна 040 – Потраживања по основу финансијског лизинга по уговорима закљученим на период дужи од једне године, за износ нето финансирања увећаног за камату обрачунату за будући период, садржану у недоспелим ратама лизинг накнаде. За евентуалне ненаплаћене, а доспеле рате лизинг накнаде задужује се рачун 208 – Доспела, а ненаплаћена потраживања по основу финансијског лизинга, а за евентуално више наплаћена средства одобрава се рачун 430 – Примљени аванси. 
Ако се у финансијски лизинг на период дужи од једне године дају враћени предмети лизинга или предмети лизинга и остала средства који су преузети у замену за ненаплаћена потраживања – књижење се врши задужењем рачуна 200 – Потраживања за учешће по основу финансијског лизинга, за износ учешћа, и рачуна 040 – Потраживања по основу финансијског лизинга по уговорима закљученим на период дужи од једне године, за износ нето финансирања увећаног за камату обрачунату за будући период, те одобрењем рачуна 041 – Потраживања за камату по основу финансијског лизинга по уговорима закљученим на период дужи од једне године, за износ камате обрачунате за будући период, рачуна 110 – Предмети лизинга преузети у замену за ненаплаћена потраживања или одговарајућег рачуна групе 12 – Остала средства преузета у замену за ненаплаћена потраживања и одговарајућег рачуна групе 47 – Обавезе за порез на додату вредност.
Наплата рате лизинг накнаде по уговору закљученом на период дужи од једне године књижи се задужењем одговарајућег рачуна групе 24 – Готовина и одобрењем рачуна 040 – Потраживања по основу финансијског лизинга по уговорима закљученим на период дужи од једне године, а камата рате лизинг накнаде књижи се задужењем рачуна 041 – Потраживања за камату по основу финансијског лизинга по уговорима закљученим на период дужи од једне године и у корист рачуна 600 – Приходи од камата по основу финансијског лизинга.
У оквиру рачуна групе 04 – Потраживања по основу финансијског лизинга по уговорима закљученим на период дужи од једне године, даваоци лизинга, на дан биланса, обезбеђују одговарајуће аналитичке рачуне за матична, зависна и остала повезана правна лица.
9. На рачунима групе 05 – Средства дата у закуп, исказују се предмети лизинга, основна средства и остала средства које су даваоци лизинга преузели у замену за ненаплаћена потраживања по основу пласмана у финансијски лизинг, и то задужењем одговарајућег рачуна ове групе и одобрењем рачуна 110 – Предмети лизинга преузети у замену за ненаплаћена потраживања или одговарајућег рачуна групе 12 – Остала средства преузета у замену за ненаплаћена потраживања. 
Основна средства и остала средства признају се и вреднују у складу с МРС 16, МРС 17, МРС 36, МРС 40, МРС 41 и другим релевантним МРС.
На рачуну 050 – Предмети лизинга преузети у замену за ненаплаћена потраживања дати у закуп, исказују се враћени предмети лизинга и предмети лизинга преузети у замену за ненаплаћена потраживања који су дати у закуп, задужењем овог рачуна и одобрењем рачуна 110 – Предмети лизинга преузети у замену за ненаплаћена потраживања. 
На рачуну 051 – Земљиште дато у закуп, исказује се земљиште по набавној вредности, односно фер вредности у складу с рачуноводственом политиком, МРС 16 и осталим релевантним МРС која су дата у закуп.
На рачуну 052 – Грађевински објекти дати у закуп, исказују се грађевински објекти у складу с МРС 16 који су дати у закуп.
На рачуну 053 – Постројења и опрема дати у закуп, исказују се постројења и опрема у складу с МРС 16 и осталим релевантним МРС који су дати у закуп.
На рачуну 055 – Остала средства дата у закуп, исказују се средства по фер вредности у складу с МРС 41 која су дата у закуп. 
На рачуну 056 – Остале некретнине, постројења и опрема дати у закуп, исказују се вредности осталих основних средстава која нису исказана на другим рачунима ове групе а која су дата у закуп.
На рачуну 059 – Исправка вредности средстава датих у закуп, исказује се исправка вредности по основу обрачунате амортизације и евентуалног обезвређења. 
Губитак по основу обезвређења средстава датих у закуп књижи се, у складу с МРС 16 и МРС 41, на терет рачуна 584 – Обезвређење средстава датих у закуп, односно задужењем расположивих ревалоризационих резерви на рачуну 330 – Ревалоризационе резерве, ако су претходно формиране за конкретно средство, у складу с рачуноводственом политиком, и одобрењем рачуна 059 – Исправка вредности средстава датих у закуп.
Добитак по основу умањења обезвређења средстава датих у закуп књижи се, у зависности од процењеног преосталог корисног века употребе, у складу с МРС 16 и МРС 41, задужењем рачуна 059 – Исправка вредности средстава датих у закуп и одобрењем рачуна 330 – Ревалоризационе резерве или у корист рачуна 684 – Приходи од умањења обезвређења средстава датих у закуп, до висине расхода који су у претходном периоду прокњижени на терет рачуна 584 – Обезвређење средстава датих у закуп. 
КЛАСА 1: ЗАЛИХЕ, ПРЕДМЕТИ ЛИЗИНГА И ОСТАЛА СРЕДСТВА ПРЕУЗЕТИ У ЗАМЕНУ ЗА НЕНАПЛАЋЕНА ПОТРАЖИВАЊА, ПРЕДМЕТИ ЛИЗИНГА, СТАЛНА СРЕДСТВА НАМЕЊЕНА ПРОДАЈИ И ДАТИ АВАНСИ
10. На рачунима групе 10 – Залихе материјала који се троши у процесу пружања услуга, исказују се залихе материјала, резервних делова, алата и инвентара који се у целини отписује у обрачунском периоду.
Залихе се признају и вреднују у складу с МРС 2 и другим релевантним МРС.
На рачуну 100 – Обрачун набавке залиха материјала, резервних делова, алата и инвентара, исказују се вредност по обрачуну добављача и зависни трошкови набавке, ако давалац лизинга одлучи да обрачун набавке залиха врши преко овог рачуна.
У корист овог рачуна књижи се набавна вредност материјала, резервних делова, алата и инвентара на терет одговарајућих рачуна групе 10 – Залихе материјала који се троши у процесу пружања услуга.
На рачуну 101 – Материјал, исказује се вредност залиха материјала, горива и мазива који се троше у процесу пружања услуга.
На рачуну 102 – Резервни делови, исказује се вредност залиха резервних делова.
На рачуну 103 – Алат и инвентар, исказује се вредност залиха алата и инвентара који се у целини отписује у моменту давања на коришћење (као што су ситан инвентар и ауто-гуме).
На рачуну 109 – Исправка вредности залиха материјала који се троши у процесу пружања услуга, исказује се износ за који је књиговодствена вредност залиха материјала већа од њихове нето продајне вредности, у складу с МРС 2, који се књижи на терет рачуна 585 – Обезвређење залиха материјала који се троши у процесу пружања услуга и осталих датих аванса и одобрењем рачуна 109 – Исправка вредности залиха материјала који се троши у процесу пружања услуга.
Износ за који је нето продајна вредност залиха материјала већа од њихове књиговодствене вредности, у складу с МРС 2, књижи се задужењем рачуна 109 – Исправка вредности залиха материјала који се троши у процесу пружања услуга и у корист рачуна 685 – Приходи од умањења обезвређења залиха материјала који се троши у процесу пружања услуга и осталих датих аванса.
11. На рачунима групе 11 – Предмети лизинга преузети у замену за ненаплаћена потраживања, исказује се почетно стање и повећање или смањење вредности предмета лизинга који су враћени или су преузети од прималаца лизинга у замену за ненаплаћена потраживања. 
Предмети лизинга који су враћени или преузети у замену за ненаплаћена потраживања исказују се у моменту стицања по нето књиговодственој вредности ненаплаћеног потраживања од прималаца лизинга или по фер вредности предмета лизинга умањеној за трошкове продаје – у зависности од тога која је нижа. У случају да је фер вредност враћеног предмета лизинга нижа од нето књиговодствене вредности ненаплаћених потраживања, губитак по том основу исказује се на терет рачуна 583 – Обезвређење потраживања по основу финансијског лизинга.
На рачуну 110 – Предмети лизинга преузети у замену за ненаплаћена потраживања, исказује се почетно стање, као и сва накнадна повећања или смањења вредности предмета лизинга који су враћени или су преузети у замену за ненаплаћена потраживања од прималаца лизинга. 
Активирање за сопствене потребе предмета лизинга преузетих у замену за ненаплаћена потраживања исказује се одобрењем рачуна 110 – Предмети лизинга преузети у замену за ненаплаћена потраживања, а задужењем одговарајућег рачуна групе 02 – Сопствене некретнине, постројења и опрема. Давање наведених предмета у финансијски лизинг исказује се одобрењем рачуна 110 – Предмети лизинга преузети у замену за ненаплаћена потраживања и задужењем и одобрењем одговарајућих рачуна групе 04 – Потраживања по основу финансијског лизинга по уговорима закљученим на период дужи од једне године и/или задужењем и одобрењем одговарајућих рачуна групе 20 – Краткорочна потраживања по основу финансијског лизинга, а давање тих предмета у закуп – задужењем одговарајућег рачуна групе 05 – Средства дата у закуп. Продаја предмета лизинга преузетих у замену за ненаплаћена потраживања исказује се одобрењем рачуна 110 – Предмети лизинга преузети у замену за ненаплаћена потраживања и задужењем рачуна 261 – Потраживања по основу продаје предмета лизинга преузетих у замену за ненаплаћена потраживања, уз одговарајуће књижење евентуалних добитака и губитака од те продаје. 
На рачуну 119 – Исправка вредности предмета лизинга преузетих у замену за ненаплаћена потраживања, исказује се исправка вредности по основу евентуалног обезвређења наведених предмета лизинга.
Губитак по основу обезвређења предмета лизинга преузетих у замену за ненаплаћена потраживања књижи се на терет рачуна 586 – Обезвређење предмета лизинга и осталих средстава преузетих у замену за ненаплаћена потраживања и одобрењем рачуна 119 – Исправка вредности предмета лизинга преузетих у замену за ненаплаћена потраживања, у складу с рачуноводственом политиком.
Добитак по основу умањења обезвређења предмета лизинга преузетих у замену за ненаплаћена потраживања књижи се, у зависности од процењеног преосталог корисног века употребе, задужењем рачуна 119 – Исправка вредности предмета лизинга преузетих у замену за ненаплаћена потраживања и у корист рачуна 686 – Приходи од умањења обезвређења предмета лизинга и осталих средстава преузетих у замену за ненаплаћена потраживања, до висине расхода који су у претходном периоду прокњижени на терет рачуна 586 – Обезвређење предмета лизинга и осталих средстава преузетих у замену за ненаплаћена потраживања.
12. На рачунима групе 12 – Остала средства преузета у замену за ненаплаћена потраживања, исказују се почетно стање и сва накнадна повећања или смањења вредности осталих средстава преузетих у замену за ненаплаћена потраживања по основу финансијског лизинга, према називима рачуна те групе. 
Остала средства преузета у замену за ненаплаћена потраживања по основу финансијског лизинга исказују се у моменту стицања по нето књиговодственој вредности ненаплаћеног потраживања од прималаца лизинга или по фер вредности стеченог средства умањеној за трошкове продаје – у зависности од тога која је нижа. У случају да је фер вредност стеченог средства нижа од нето књиговодствене вредности ненаплаћених потраживања, губитак по том основу исказује се на терет рачуна 583 – Обезвређење потраживања по основу финансијског лизинга.
На рачунима ове групе, остала средства преузета у замену за ненаплаћена потраживања исказују се до момента њиховог давања у закуп или активирања за сопствене потребе или до момента продаје, односно доношења одлуке о продаји уз испуњење и других услова из МСФИ 5.
На рачуну 129 – Исправка вредности осталих средстава преузетих у замену за ненаплаћена потраживања, исказује се исправка вредности по основу евентуалног обезвређења наведених средстава.
Губитак по основу обезвређења осталих средстава преузетих у замену за ненаплаћена потраживања књижи се на терет рачуна 586 – Обезвређење предмета лизинга и осталих средстава преузетих у замену за ненаплаћена потраживања и одобрењем рачуна 129 – Исправка вредности осталих средстава преузетих у замену за ненаплаћена потраживања, у складу с рачуноводственом политиком.
Добитак по основу умањења обезвређења осталих средстава преузетих у замену за ненаплаћена потраживања књижи се, у зависности од процењеног преосталог корисног века употребе, задужењем рачуна 129 – Исправка вредности осталих средстава преузетих у замену за ненаплаћена потраживања и у корист рачуна 686 – Приходи од умањења обезвређења предмета лизинга и осталих средстава преузетих у замену за ненаплаћена потраживања, до висине расхода који су у претходном периоду прокњижени на терет рачуна 586 – Обезвређење предмета лизинга и осталих средстава преузетих у замену за ненаплаћена потраживања.
13. На рачунима групе 13 – Предмети лизинга, исказује се вредност предмета лизинга који се примаоцу лизинга непосредно испоручује без претходног складиштења код даваоца лизинга. 
На рачуну 130 – Предмети лизинга, исказује се вредност предмета лизинга која обухвата набавну цену, увозне дажбине и друге таксе (осим оних које ће давалац лизинга надокнадити од пореских органа), као и транспорт и манипулативне и друге трошкове који се могу директно приписати прибављању предмета лизинга. Трговачки попусти, рабати и друге сличне ставке одузимају се при одређивању трошкова набавке.
На рачуну 139 – Исправка вредности предмета лизинга, исказује се исправка вредности предмета лизинга по основу евентуалног обезвређења.
Губитак по основу обезвређења предмета лизинга књижи се на терет рачуна 587 – Обезвређење предмета лизинга и аванса датих за предмете лизинга и одобрењем рачуна 139 – Исправка вредности предмета лизинга.
Добитак по основу умањења обезвређења предмета лизинга књижи се задужењем рачуна 139 – Исправка вредности предмета лизинга и у корист рачуна 687 – Приходи од умањења обезвређења предмета лизинга и аванса датих за предмете лизинга.
На рачунима групе 13 – Предмети лизинга, исказује се набавка предмета лизинга задужењем рачуна 130 – Предмети лизинга и одговарајућег рачуна групе 27 – Порез на додату вредност и одобрењем одговарајућег рачуна групе 43 – Обавезе по основу посла финансијског лизинга. Испорука предмета лизинга примаоцу лизинга књижи се задужењем рачуна 200 – Потраживања за учешће по основу финансијског лизинга и рачуна 040 – Потраживања по основу финансијског лизинга по уговорима закљученим на период дужи од једне године или 204 – Потраживања по основу финансијског лизинга по уговорима закљученим на период до једне године. Истовремено, одобравају се рачун 130 – Предмети лизинга и одговарајући рачун групе 47 – Обавезе за порез на додату вредност, а за износ камате обрачунате за будући период одобрава се рачун 041 – Потраживања за камату по основу финансијског лизинга по уговорима закљученим на период дужи од једне године или 205 – Потраживања за камату по основу финансијског лизинга по уговорима закљученим на период до једне године.
Активирање за сопствене потребе предмета лизинга од којих је прималац лизинга одустао пре испоруке исказује се задужењем одговарајућег рачуна групе 02 – Сопствене некретнине, постројења и опрема и одобрењем рачуна 130 – Предмети лизинга. 
14. На рачунима групе 14 – Стална средства намењена продаји и средства пословања које се обуставља, исказују се нематеријална улагања, земљиште, грађевински објекти и друге некретнине и постројења, опрема и остала средства намењена продаји који су на основу одлуке о продаји пренети с рачуна коришћених средстава или их је давалац лизинга стекао у поступку принудне наплате, компензацијом и сл., као и средства пословања које ће бити обустављено а средства отуђена, у складу с МСФИ 5.
На рачуну 140 – Нематеријална улагања намењена продаји, исказују се нематеријална улагања о чијој је продаји донета одлука.
На рачуну 141 – Земљиште намењено продаји, исказује се земљиште о чијој је продаји донета одлука.
На рачуну 142 – Грађевински објекти намењени продаји, исказују се грађевински објекти о чијој је продаји донета одлука.
На рачуну 143 – Постројења и опрема намењена продаји, исказује се опрема о чијој је продаји донета одлука.
На рачуну 144 – Инвестиционе некретнине намењене продаји, исказују се коришћене инвестиционе некретнине о чијој је продаји донета одлука.
На рачуну 145 – Остала средства намењена продаји, исказују се остала средства о чијој је продаји донета одлука.
На рачуну 146 – Остале некретнине, постројења и опрема намењени продаји, исказују се остала основна средства (нпр. моторна возила) о чијој је продаји донета одлука. 
На рачуну 147 – Средства пословања које се обуставља, исказују се средства организационог дела даваоца лизинга чије се пословање обуставља, у складу с МСФИ 3. На субаналитичким рачунима овог рачуна средства се исказују у складу с потребама даваоца лизинга, у смислу обезбеђења контроле над тим средствима. 
На рачуну 149 – Исправка вредности сталних средстава намењених продаји и средстава пословања које се обуставља, исказује се износ за који је књиговодствена вредност тих средстава већа од њихове нето продајне вредности, који се књижи на терет рачуна 581 – Обезвређење сопствених некретнина, постројења и опреме и сталних средстава намењених продаји или 570 – Губици по основу расходовања и продаје нематеријалних улагања, некретнина, постројења, опреме и осталих средстава и одобрењем рачуна 149 – Исправка вредности сталних средстава намењених продаји и средстава пословања које се обуставља. 
Износ за који је нето продајна вредност сталних средстава намењених продаји и средстава пословања које се обуставља већа од њихове књиговодствене вредности књижи се задужењем рачуна 149 – Исправка вредности сталних средстава намењених продаји и средстава пословања које се обуставља и у корист рачуна 681 – Приходи од умањења обезвређења сопствених некретнина, постројења и опреме и сталних средстава намењених продаји или 670 – Добици од продаје нематеријалних улагања, некретнина, постројења, опреме и осталих средстава.
15. На рачунима групе 15 – Аванси дати за предмете лизинга, исказују се аванси дати за набавку предмета лизинга у земљи и иностранству.
На рачуну 151 – Аванси дати за предмете лизинга набављене у земљи, исказују се аванси дати испоручиоцима у земљи за набавку предмета лизинга, задужењем овог рачуна у корист рачуна с којег је аванс плаћен.
На рачуну 152 – Аванси дати за предмете лизинга набављене у иностранству, исказују се аванси дати испоручиоцима у иностранству за набавку предмета лизинга, задужењем овог рачуна у корист рачуна с којег је аванс плаћен.
На рачуну 159 – Исправка вредности аванса датих за предмете лизинга, исказује се исправка вредности аванса датих за предмете лизинга по основу евентуалног обезвређења.
Губитак по основу обезвређења аванса датих за предмете лизинга књижи се на терет рачуна 587 – Обезвређење предмета лизинга и аванса датих за предмете лизинга и одобрењем рачуна 159 – Исправка вредности аванса датих за предмете лизинга.
Добитак по основу умањења обезвређења аванса датих за предмете лизинга књижи се задужењем рачуна 159 – Исправка вредности аванса датих за предмете лизинга и у корист рачуна 687 – Приходи од умањења обезвређења предмета лизинга и аванса датих за предмете лизинга.
16. На рачунима групе 16 – Остали дати аванси, исказују се аванси дати за набавку залиха материјала који се троши у процесу пружања услуга и аванси за услуге.
На рачуну 161 – Аванси дати за материјал који се троши у процесу пружања услуга, исказују се аванси дати за набавку залиха материјала, горива и мазива, резервних делова, алата и инвентара који се у целини отписује у моменту давања на коришћење (као што су ситан инвентар и ауто-гуме) и за набавку енергије, задужењем овог рачуна у корист рачуна с којег је аванс плаћен.
На рачуну 162 – Аванси дати за услуге, исказују се аванси дати за услуге, задужењем овог рачуна у корист рачуна с којег је аванс плаћен. 
На рачуну 169 – Исправка вредности осталих датих аванса, исказује се исправка вредности осталих датих аванса по основу евентуалног обезвређења.
Губитак по основу обезвређења осталих датих аванса књижи се на терет рачуна 585 – Обезвређење залиха материјала који се троши у процесу пружања услуга и осталих датих аванса и одобрењем рачуна 169 – Исправка вредности осталих датих аванса.
Добитак по основу умањења обезвређења осталих датих аванса књижи се задужењем рачуна 169 – Исправка вредности осталих датих аванса и у корист рачуна 685 – Приходи од умањења обезвређења залиха материјала који се троши у процесу пружања услуга и осталих датих аванса.
КЛАСА 2: КРАТКОРОЧНА ПОТРАЖИВАЊА, ПЛАСМАНИ И ГОТОВИНА
17. На рачунима групе 20 – Краткорочна потраживања по основу финансијског лизинга, исказују се потраживања од примаоца лизинга по основу дела бруто набавне вредности предмета лизинга која се, у складу с позитивним прописима и интерним актима даваоца лизинга, наплаћују као учешће, затим део потраживања по основу финансијског лизинга по уговорима закљученим на период дужи од једне године који доспева за плаћање у периоду до годину дана, потраживања по основу финансијског лизинга по уговорима закљученим на период до једне године, у висини износа нето финансирања, потраживања по основу накнаде за опцију откупа предмета лизинга и доспела а ненаплаћена потраживања по основу финансијског лизинга. 
Потраживања по основу финансијског лизинга признају се и вреднују у складу с МРС 17 и другим релевантним МРС.
На рачуну 200 – Потраживања за учешће по основу финансијског лизинга, исказују се потраживања од примаоца лизинга по основу дела бруто набавне вредности предмета лизинга која се, у складу с прописима и интерним актима даваоца лизинга, наплаћују као учешће и која доспевају за наплату пре прве рате лизинг накнаде. Књиговодствено евидентирање се врши задужењем овог рачуна, рачуна 040 – Потраживања по основу финансијског лизинга по уговорима закљученим на период дужи од једне године или 204 – Потраживања по основу финансијског лизинга по уговорима закљученим на период до једне године и одобрењем рачуна 130 – Предмети лизинга и одговарајућег рачуна групе 47 – Обавезе за порез на додату вредност, а за износ камате обрачунате за будући период одобрава се рачун 041 – Потраживања за камату по основу финансијског лизинга по уговорима закљученим на период дужи од једне године или рачун 205 – Потраживања за камату по основу финансијског лизинга по уговорима закљученим на период до једне године.
На рачуну 202 – Део потраживања по основу финансијског лизинга по уговорима закљученим на период дужи од једне године с роком доспећа до годину дана, на дуговној страни исказује се износ нето финансирања увећан за камату обрачунату за будући период, на дан биланса. 
На рачуну 203 – Део потраживања за камату по основу финансијског лизинга по уговорима закљученим на период дужи од једне године с роком доспећа до годину дана, на потражној страни исказује се камата обрачуната за будући период, на дан биланса.
На рачуну 204 – Потраживања по основу финансијског лизинга по уговорима закљученим на период до једне године, на дуговној страни исказује се износ нето финансирања увећан за камату обрачунату за будући период. 
На рачуну 205 – Потраживања за камату по основу финансијског лизинга по уговорима закљученим на период до једне године, на потражној страни исказује се камата обрачуната за будући период.
На рачуну 207 – Потраживања по основу накнаде за опцију откупа предмета лизинга с роком доспећа до годину дана, на дуговној страни исказује се износ накнаде за опцију откупа предмета лизинга по уговорима о финансијском лизингу закљученим на период до једне године и део износа накнаде за опцију откупа предмета лизинга по уговорима о финансијском лизингу закљученим на период дужи од једне године с роком доспећа до годину дана, а за те износе одобрава се рачун 491 – Обрачунати приходи будућег периода, у моменту активирања уговора.
На рачуну 208 – Доспела а ненаплаћена потраживања по основу финансијског лизинга, исказују се доспела а ненаплаћена потраживања по основу финансијског лизинга на дан биланса, у складу са интерним актом даваоца лизинга.
На рачуну 209 – Исправка вредности краткорочних потраживања по основу финансијског лизинга, исказује се исправка вредности по основу евентуалног обезвређења наведених потраживања.
Разлика за коју се умањује вредност краткорочних потраживања по основу финансијског лизинга књижи се на терет рачуна 583 – Обезвређење потраживања по основу финансијског лизинга и одобрењем рачуна 209 – Исправка вредности краткорочних потраживања по основу финансијског лизинга.
Разлика за коју се увећава вредност краткорочних потраживања по основу финансијског лизинга књижи се задужењем рачуна 209 – Исправка вредности краткорочних потраживања по основу финансијског лизинга и у корист рачуна 683 – Приходи од умањења обезвређења потраживања по основу финансијског лизинга, до висине расхода који су у претходном периоду прокњижени на терет рачуна 583 – Обезвређење потраживања по основу финансијског лизинга.
Активирање уговора о финансијском лизингу закљученог на период до једне године књижи се, у складу с прописима и интерним актима даваоца лизинга, задужењем рачуна 200 – Потраживања за учешће по основу финансијског лизинга, за износ учешћа, и рачуна 204 – Потраживања по основу финансијског лизинга по уговорима закљученим на период до једне године, за износ нето финансирања увећаног за камату обрачунату за будући период, и одобрењем рачуна 205 – Потраживања за камату по основу финансијског лизинга по уговорима закљученим на период до једне године, за износ камате обрачунате за будући период, рачуна 130 – Предмети лизинга и одговарајућег рачуна групе 47 – Обавезе за порез на додату вредност.
Раскид уговора о финансијском лизингу закљученог на период до једне године књижи се, у складу с прописима и интерним актима даваоца лизинга, задужењем рачуна 110 – Предмети лизинга преузети у замену за ненаплаћена потраживања или одговарајућег рачуна групе 12 – Остала средства преузета у замену за ненаплаћена потраживања, рачуна 205 – Потраживања за камату по основу финансијског лизинга по уговорима закљученим на период до једне године, за износ камате обрачунате за будући период на име недоспелих рата лизинг накнаде, и одговарајућег рачуна групе 47 – Обавезе за порез на додату вредност, те одобрењем рачуна 204 – Потраживања по основу финансијског лизинга по уговорима закљученим на период до једне године, за износ нето финансирања увећан за камату обрачунату за будући период, садржану у недоспелим ратама лизинг накнаде. За евентуалне ненаплаћене а доспеле рате лизинг накнаде задужује се рачун 208 – Доспела а ненаплаћена потраживања по основу финансијског лизинга, а за евентуално више наплаћена средства одобрава се рачун 430 – Примљени аванси.
Ако се у финансијски лизинг на период до једне године дају враћени предмети лизинга или предмети лизинга и остала средства који су преузети у замену за ненаплаћена потраживања – књижење се врши задужењем рачуна 200 – Потраживања за учешће по основу финансијског лизинга, за износ учешћа, и рачуна 204 – Потраживања по основу финансијског лизинга по уговорима закљученим на период до једне године, за износ нето финансирања увећаног за камату обрачунату за будући период, и одобрењем рачуна 205 – Потраживања за камату по основу финансијског лизинга по уговорима закљученим на период до једне године, за износ камате обрачунате за будући период, рачуна 110 – Предмети лизинга преузети у замену за ненаплаћена потраживања или одговарајућег рачуна групе 12 – Остала средства преузета у замену за ненаплаћена потраживања и одговарајућег рачуна групе 47 – Обавезе за порез на додату вредност.
Наплата рате лизинг накнаде по уговору о финансијском лизингу закљученом на период до једне године књижи се задужењем одговарајућег рачуна групе 24 – Готовина и одобрењем рачуна 204 – Потраживања по основу финансијског лизинга по уговорима закљученим на период до једне године, а камата рате лизинг накнаде – задужењем рачуна 205 – Потраживања за камату по основу финансијског лизинга по уговорима закљученим на период до једне године и у корист рачуна 600 – Приходи од камата по основу финансијског лизинга.
У оквиру рачуна групе 20 – Краткорочна потраживања по основу финансијског лизинга, даваоци лизинга, на дан биланса, обезбеђују одговарајуће аналитичке рачуне за матична, зависна и остала повезана правна лица.
18. На рачунима групе 21 – Остала потраживања по основу посла финансијског лизинга, исказују се потраживања од примаоца лизинга по основу накнада, камата и трошкова.
Потраживања по основу закљученог уговора о финансијском лизингу признају се и вреднују у складу с МРС 17, МРС 39 и другим релевантним МРС.
На рачуну 211 – Потраживања по основу накнаде за одобрење (обраду) захтева, исказују се потраживања од примаоца лизинга на име наведене накнаде, задужењем овог рачуна у корист рачуна 611 – Приходи по основу накнаде за одобрење (обраду) захтева.
На рачуну 213 – Потраживања од примаоца лизинга по основу префактурисаних трошкова, исказују се потраживања од примаоца лизинга на име трошкова уписа уговора у регистар финансијског лизинга, трошкова осигурања, регистрације и других трошкова који се префактуришу примаоцу лизинга, задужењем овог рачуна у корист рачуна 613 – Префактурисани трошкови по основу посла финансијског лизинга. 
На рачуну 214 – Потраживања по основу посла финансијског лизинга, исказују се потраживања од примаоца лизинга на име накнаде других трошкова који настају по основу посла финансијског лизинга, задужењем овог рачуна у корист рачуна 614 – Приходи по основу посла финансијског лизинга, као и потраживања од примаоца лизинга на име губитака насталих при раскиду уговора о финансијском лизингу.
На рачуну 215 – Потраживања по основу интеркаларне камате, исказују се потраживања од примаоца лизинга на име обрачунате интеркаларне камате, односно камате обрачунате од момента одобравања финансирања до момента почетка обрачуна камате по основу финансијског лизинга, задужењем овог рачуна у корист рачуна 615 – Приходи по основу интеркаларне камате. 
На рачуну 216 – Потраживања по основу затезне камате, исказују се потраживања од примаоца лизинга на име обрачунате затезне камате за неблаговремено плаћене обавезе по основу закљученог уговора о финансијском лизингу, задужењем овог рачуна у корист рачуна 600 – Приходи од камата по основу финансијског лизинга. 
На рачуну 217 – Потраживања по основу трошкова издавања опомене и осталих трошкова у случају неизмирења обавеза примаоца лизинга, исказују се потраживања од примаоца лизинга на име обрачунатих трошкова издавања опомене и/или спровођења поступка одузимања предмета лизинга, задужењем овог рачуна у корист рачуна 617 – Приходи по основу наплате трошкова издавања опомене и осталих трошкова у случају неизмирења обавеза примаоца лизинга.
На рачуну 218 – Потраживања по основу накнаде за опцију откупа предмета лизинга, исказују се потраживања од примаоца лизинга на име накнаде за опцију откупа дефинисану у уговору о финансијском лизингу, а на основу издате фактуре даваоца лизинга којој је претходио захтев примаоца лизинга, задужењем овог рачуна у корист рачуна 618 – Приходи по основу накнаде за опцију откупа предмета лизинга и одобрењем одговарајућег рачуна групе 47 – Обавезе за порез на додату вредност. Истовремено, задужује се рачун 491 – Обрачунати приходи будућег периода, а одобрава рачун 047 – Потраживања по основу накнаде за опцију откупа предмета лизинга по уговорима о финансијском лизингу закљученим на период дужи од једне године или рачун 207 – Потраживања по основу накнаде за опцију откупа предмета лизинга с роком доспећа до годину дана.
На рачуну 219 – Исправка вредности осталих потраживања по основу посла финансијског лизинга, исказује се износ за који је књиговодствена вредност тих потраживања већа од процењене вредности за њихову наплату, који се књижи на терет рачуна 583 – Обезвређење потраживања по основу финансијског лизинга и одобрењем рачуна 219 – Исправка вредности осталих потраживања по основу посла финансијског лизинга. Процена вредности за наплату врши се појединачно по примаоцима лизинга.
Крајем обрачунског периода или на дан биланса, на основу података из пописа потраживања (портфолио прималаца лизинга) утврђује се да ли је стање процењене исправке вредности (умањења) осталих потраживања по основу посла финансијског лизинга повећано или смањено. Ако је то стање повећано, разлика се књижи на терет рачуна 583 – Обезвређење потраживања по основу финансијског лизинга и одобрењем рачуна 219 – Исправка вредности осталих потраживања по основу посла финансијског лизинга, а ако је смањено – разлика се књижи задужењем рачуна 219 – Исправка вредности осталих потраживања по основу посла финансијског лизинга и у корист рачуна 683 – Приходи од умањења обезвређења потраживања по основу финансијског лизинга.
У оквиру рачуна групе 21 – Остала потраживања по основу посла финансијског лизинга, даваоци лизинга, на дан биланса, обезбеђују одговарајуће аналитичке рачуне за матична, зависна и остала повезана правна лица.
19. На рачунима групе 22 – Потраживања из оперативног пословања, исказују се потраживања за камату и дивиденде, потраживања од запослених, потраживања од државних органа и организација, потраживања по основу преплаћених пореза и доприноса, потраживања по основу накнаде штете од друштава за осигурање и остала потраживања из оперативног пословања.
На рачуну 220 – Потраживања за камату и дивиденде од лица која нису примаоци лизинга, исказују се потраживања за уговорену и затезну камату по дужничко-поверилачким односима и зајмовима лицима која нису примаоци лизинга, задужењем овог рачуна у корист одговарајућег рачуна 650 – Приходи од камата по основу зајмова, закупа и продаје из односа с матичним и зависним правним лицима, 653 – Приходи од камата по основу зајмова, закупа и продаје из односа са осталим повезаним правним лицима или 656 – Остали приходи од камата, односно у корист рачуна 659 – Приходи од учешћа у добитку зависних правних лица и заједничких улагања.
У оквиру рачуна 220 даваоци лизинга обезбеђују аналитичке рачуне за матична, зависна и остала повезана правна лица.
На рачуну 221 – Потраживања од запослених, исказују се потраживања од запослених по основу аконтација за службена путовања, накнада штета које су запослени причинили даваоцу лизинга, мањкова који се накнађују од запослених и сл.
На рачуну 222 – Потраживања од државних органа и организација, исказују се потраживања за субвенције, премије, дотације, регрес, компензације, стимулације и слично, задужењем овог рачуна у корист рачуна 640 – Приходи од субвенција, премија, дотација, регреса и компензација.
На рачуну 223 – Потраживања за више плаћен порез на добитак, исказују се наведена потраживања, задужењем овог рачуна у корист рачуна 645 – Приходи од повраћаја пореских дажбина. 
На рачуну 224 – Потраживања по основу преплаћених осталих пореза и доприноса, исказују се потраживања за више плаћене порезе, доприносе и друге дажбине утврђене на дан биланса на рачунима групе 48 – Обавезе из добитка и друге дажбине.
На рачуну 225 – Потраживања од друштава за осигурање по основу накнаде штете, исказују се потраживања од друштава за осигурање на име накнаде штете за оштећене и хаварисане предмете лизинга. 
У случају хаварије предмета лизинга (100% штета), задужује се рачун 225 – Потраживања од друштава за осигурање по основу накнаде штете, а задужују се и одобравају одговарајући рачуни групе 04 – Потраживања по основу финансијског лизинга по уговорима закљученим на период дужи од једне године и/или групе 20 – Краткорочна потраживања по основу финансијског лизинга.
У случају делимичног оштећења предмета лизинга, задужује се рачун 225 – Потраживања од друштава за осигурање по основу накнаде штете и одобрава рачун 437 – Обавезе по основу извршених поправки предмета лизинга. 
У оба наведена случаја – и код тоталног уништења предмета лизинга и код његовог делимичног оштећења – за евентуални губитак у износу за који је књиговодствена вредност штете већа од вредности штете коју је проценило друштво за осигурање терети се рачун 578 – Расходи по основу мање вредности штете процењене од друштва за осигурање у односу на књиговодствену вредност. Евентуални добитак у износу за који је вредност штете коју је проценило друштво за осигурање већа од књиговодствене вредности штете – књижи се у корист рачуна 678 – Приходи по основу веће вредности штете процењене од друштва за осигурање у односу на књиговодствену вредност. 
У оквиру рачуна 225 даваоци лизинга обезбеђују аналитичке рачуне за матична, зависна и остала повезана правна лица.
На рачуну 228 – Остала потраживања из оперативног пословања, исказују се остала краткорочна потраживања која нису исказана на другим рачунима групе 22 – Потраживања из оперативног пословања.
У оквиру рачуна 228 даваоци лизинга обезбеђују аналитичке рачуне за матична, зависна и остала повезана правна лица.
На рачуну 229 – Исправка вредности потраживања из оперативног пословања, исказује се процењено умањење вредности наведених потраживања за која постоји вероватноћа да се неће наплатити.
Разлика за коју се умањује вредност потраживања из оперативног пословања књижи се на терет рачуна 589 – Обезвређење потраживања из оперативног пословања и одобрењем рачуна 229 – Исправка вредности потраживања из оперативног пословања.
Разлика за коју се увећава вредност потраживања из оперативног пословања књижи се задужењем рачуна 229 – Исправка вредности потраживања из оперативног пословања и у корист рачуна 689 – Приходи од умањења обезвређења потраживања из оперативног пословања, до висине расхода који су у претходном периоду прокњижени на терет рачуна 589 – Обезвређење потраживања из оперативног пословања.
20. На рачунима групе 23 – Краткорочна финансијска средства, исказују се зајмови, хартије од вредности с роком доспећа, односно продаје до годину дана од дана чинидбе, односно дана биланса, хартије од вредности расположиве за продају, финансијска средства иницијално призната по фер вредности кроз биланс успеха и финансијска средства по фер вредности у билансу успеха којима се тргује, потраживања по основу финансијских деривата намењених трговању и заштити од ризика, орочени депозити код банака и друга краткорочна финансијска средства.
Краткорочна финансијска средства признају се и вреднују у складу с МРС 39 и другим релевантним МРС.
На рачуну 230 – Краткорочни зајмови матичним и зависним правним лицима, исказују се наведени зајмови.
На рачуну 231 – Краткорочни зајмови осталим повезаним правним лицима, исказују се наведени зајмови.
На рачуну 232 – Хартије од вредности расположиве за продају, исказују се хартије од вредности расположиве за продају у складу с рачуноводственом политиком.
На рачуну 233 – Део дугорочних зајмова матичним и зависним правним лицима који доспевају у року до једне године, исказују се отплате дугорочних зајмова наведених лица које доспевају за плаћање у року до годину дана од дана чинидбе, односно од дана биланса. На дан биланса, на тај рачун преносе се отплате дугорочних зајмова које доспевају у року до годину дана од дана биланса.
На рачуну 234 – Део дугорочних зајмова осталим повезаним правним лицима који доспевају у року до једне године, исказују се отплате дугорочних зајмова наведених лица које доспевају за плаћање у року до годину дана од дана чинидбе, односно од дана биланса. На дан биланса, на тај рачун преносе се отплате дугорочних зајмова које доспевају у року до годину дана од дана биланса.
На рачуну 235 – Финансијска средства по фер вредности кроз биланс успеха и потраживања по основу финансијских деривата, исказују се финансијска средства иницијално призната по фер вредности кроз биланс успеха и финансијска средства по фер вредности кроз биланс успеха а која су прибављена или настала првенствено ради остваривања профита из краткорочних флуктуација цена или марже дилера, као и потраживања по основу финансијских деривата намењених трговању и заштити од ризика, која укључују и све ефекте промене вредности ових деривата евидентиране у оквиру прихода и расхода од промене вредности деривата или у оквиру капитала.
На овом рачуну исказују се пласмани у купљене или на други начин стечене краткорочне и дугорочне преносиве хартије од вредности (акције, обвезнице, благајничке записе, комерцијалне записе, државне записе, цертификате о депозиту и остале хартије од вредности којима се тргује) које су, у складу с пословном политиком, прибављене с намером да се у кратком року поново продају ради стицања добитка на разлици у цени.
На рачуну 236 – Хартије од вредности које се држе до доспећа – део који доспева до једне године, исказују се отплате дугорочних хартија од вредности које доспевају за плаћање у року до годину дана од дана биланса. На дан биланса, на тај рачун преносе се отплате хартија од вредности које доспевају у року до годину дана од дана биланса.
На рачуну 237 – Стечене сопствене акције и стечени сопствени удели намењени продаји или поништавању, исказује се улагање у сопствене акције или сопствене уделе по номиналној вредности.
На рачуну 238 – Остала краткорочна финансијска средства, исказују се орочени депозити код банака и остала краткорочна финансијска средства која нису исказана на другим рачунима групе 23 – Краткорочна финансијска средства.
На рачуну 238 – Остала краткорочна финансијска средства исказују се потраживања по меницама као инструментима плаћања, с тим што се на посебном аналитичком рачуну у оквиру овог рачуна исказује камата будућег периода садржана у меничној вредности.
На рачуну 239 – Исправка вредности краткорочних финансијских средстава, исказују се процењена умањења финансијских средстава и потраживања чија је наплата неизвесна и за која се процењује да је вероватно да се неће наплатити.
Разлика за коју се умањује вредност краткорочних финансијских средстава књижи се на терет рачуна 582 – Обезвређење финансијских средстава, односно задужењем расположивих ревалоризационих резерви на рачуну 330 – Ревалоризационе резерве, ако су претходно формиране за конкретно улагање, у складу с рачуноводственом политиком, и одобрењем рачуна 239 – Исправка вредности краткорочних финансијских средстава.
Разлика за коју се увећава вредност краткорочних финансијских средстава књижи се задужењем рачуна 239 – Исправка вредности краткорочних финансијских средстава и одобрењем рачуна 330 – Ревалоризационе резерве или у корист рачуна 682 – Приходи од умањења обезвређења финансијских средстава, до висине расхода који су у претходном периоду прокњижени на терет рачуна 582 – Обезвређење финансијских средстава.
21. На рачунима групе 24 – Готовина, исказују се депозити по виђењу, готовина, племенити метали и предмети од племенитих метала.
На рачуну 241 – Текући рачуни, исказују се на посебним аналитичким рачунима новчана средства на пословним рачунима, као и искоришћени оквирни кредити.
Потражни салдо на пословном рачуну на дан биланса исказује се на одговарајућем рачуну групе 42 – Краткорочне финансијске обавезе, без обавезе прекњижавања у књиговодству.
Давалац лизинга у оквиру овог рачуна по потреби води посебан прелазни аналитички рачун.
На рачуну 242 – Издвојена новчана средства и акредитиви, исказују се средства на посебним рачунима код пословне банке издвојена за отворене акредитиве у земљи, за исплату чекова, за инвестиције и за друге намене.
На рачуну 243 – Благајна, исказују се динарске уплате и исплате готовог новца и других вредносница.
На рачуну 244 – Девизни рачуни, исказују се стања и промене на девизном рачуну.
На рачуну 245 – Девизни акредитиви, исказују се отворени девизни акредитиви код банке за плаћања у иностранству.
На рачуну 246 – Девизна благајна, исказују се уплате и исплате ефективног страног новца и других вредносница наплативих у страној валути.
На рачуну 247 – Издвојена средства резерве, исказују се средства резерве која даваоци лизинга држе на посебном рачуну отвореном код банке.
На рачуну 248 – Остала новчана средства, исказују се новчана средства која нису исказана на осталим рачунима новчаних средстава у оквиру рачуна групе 24 – Готовина.
На рачуну 249 – Новчана средства чије је коришћење ограничено или вредност умањена, исказују се наведена новчана средства.
22. На рачунима групе 25 – Потраживања по основу давања у закуп, исказују се потраживања по основу давања у закуп предмета лизинга и осталих средстава преузетих у замену за ненаплаћена потраживања. 
Потраживања по основу давања у закуп признају се и вреднују у складу с МРС 17 и другим релевантним МРС.
На рачуну 250 – Потраживања по основу давања у закуп, исказују се потраживања према закупцима по основу давања у закуп, задужењем овог рачуна у корист рачуна 620 – Приходи по основу давања у закуп.
На рачуну 251 – Потраживања по основу накнаде за одобрење (обраду) захтева, исказују се потраживања од закупца на име наведене накнаде, задужењем овог рачуна у корист рачуна 621 – Приходи по основу накнаде за одобрење (обраду) захтева.
На рачуну 253 – Потраживања од закупца по основу префактурисаних трошкова, исказују се потраживања од закупца на име трошкова осигурања и других трошкова који се префактуришу закупцу, задужењем овог рачуна у корист рачуна 623 – Префактурисани трошкови по основу закупа.
На рачуну 254 – Потраживања по основу осталих трошкова реализације закупа, исказују се потраживања од закупца на име накнаде других трошкова који настају у току реализације посла закупа, задужењем овог рачуна у корист рачуна 624 – Приходи по основу наплате осталих трошкова реализације закупа.
На рачуну 256 – Потраживања за затезну камату по основу давања у закуп, исказују се потраживања од закупца на име обрачунате затезне камате за неблаговремено плаћене обавезе по основу закљученог уговора о закупу, задужењем овог рачуна у корист одговарајућег рачуна 650 – Приходи од камата по основу зајмова, закупа и продаје из односа с матичним и зависним правним лицима, 653 – Приходи од камата по основу зајмова, закупа и продаје из односа са осталим повезаним правним лицима или 656 – Остали приходи од камата.
На рачуну 257 – Потраживања по основу трошкова у случају неизмирења обавеза закупца по основу уговора о закупу, исказују се потраживања од закупца на име обрачунатих трошкова издавања опомене, утужења и слично, задужењем овог рачуна у корист рачуна 627 – Приходи по основу наплате трошкова у случају неизмирења обавеза закупца по основу уговора о закупу.
На рачуну 258 – Доспела а ненаплаћена потраживања по основу давања у закуп, исказују се наведена потраживања од закупца, задужењем овог рачуна и одобрењем одговарајућих рачуна групе 25 – Потраживања по основу давања у закуп.
На рачуну 259 – Исправка вредности потраживања по основу давања у закуп, исказује се процењено умањење вредности ових потраживања за која постоји вероватноћа да се неће наплатити. 
Крајем обрачунског периода или на дан биланса, на основу података из пописа потраживања (портфолио закупаца) утврђује се да ли је стање процењене исправке вредности (умањења) потраживања по основу давања у закуп повећано или смањено. Ако је то стање повећано, разлика се књижи на терет рачуна 588 – Обезвређење потраживања по основу давања у закуп и продаје и одобрењем рачуна 259 – Исправка вредности потраживања по основу давања у закуп, а ако је смањено – разлика се књижи задужењем рачуна 259 – Исправка вредности потраживања по основу давања у закуп и у корист рачуна 688 – Приходи од умањења обезвређења потраживања по основу давања у закуп и продаје.
У оквиру рачуна групе 25 – Потраживања по основу давања у закуп, даваоци лизинга обезбеђују одговарајуће аналитичке рачуне за матична, зависна и остала повезана правна лица.
23. На рачунима групе 26 – Потраживања по основу продаје, исказују се потраживања по основу продаје сталних средстава намењених продаји, предмета лизинга и осталих средстава преузетих у замену за ненаплаћена потраживања. 
Потраживања по основу продаје признају се и вреднују у складу с МРС 18 и другим релевантним МРС.
На рачуну 260 – Потраживања по основу продаје сталних средстава намењених продаји, исказују се наведена потраживања, задужењем овог рачуна и одобрењем одговарајућег рачуна групе 14 – Стална средства намењена продаји и средства пословања које се обуставља. Добитак од продаје сталних средстава намењених продаји исказује се у корист рачуна 670 – Добици од продаје нематеријалних улагања, некретнина, постројења, опреме и осталих средстава, у износу већем од неотписане вредности. Губитак од те продаје исказује се на терет рачуна 570 – Губици по основу расходовања и продаје нематеријалних улагања, некретнина, постројења, опреме и осталих средстава, у износу мањем од неотписане вредности. 
На рачуну 261 – Потраживања по основу продаје предмета лизинга преузетих у замену за ненаплаћена потраживања, исказују се наведена потраживања, по продајној вредности, задужењем овог рачуна и одобрењем рачуна 110 – Предмети лизинга преузети у замену за ненаплаћена потраживања. За износ за који је продајна вредност преузетог предмета лизинга већа од његове књиговодствене вредности одобрава се рачун 469 – Остале непоменуте обавезе, а за износ за који је књиговодствена вредност тог предмета већа од његове продајне вредности задужује се рачун 228 – Остала потраживања из оперативног пословања. Добитак од продаје предмета лизинга преузетих у замену за ненаплаћена потраживања исказује се у корист рачуна 630 – Добици од продаје предмета лизинга и осталих средстава преузетих у замену за ненаплаћена потраживања, након умањења за износ доспелих а ненаплаћених потраживања исказаних на рачуну 208 – Доспела а ненаплаћена потраживања по основу финансијског лизинга и на рачунима групе 21 – Остала потраживања по основу посла финансијског лизинга, за конкретни преузети предмет лизинга и уз одговарајуће књижење, и задужењем рачуна 469 – Остале непоменуте обавезе, за конкретни преузети предмет лизинга. Губитак од продаје предмета лизинга преузетих у замену за ненаплаћена потраживања исказује се на терет рачуна 571 – Губици по основу расходовања и продаје предмета лизинга и осталих средстава преузетих у замену за ненаплаћена потраживања и одобрењем рачуна 228 – Остала потраживања из оперативног пословања, за конкретни преузети предмет лизинга.
На рачуну 262 – Потраживања по основу продаје осталих средстава преузетих у замену за ненаплаћена потраживања, исказују се наведена потраживања, по продајној вредности, задужењем овог рачуна и одобрењем одговарајућих рачуна групе 12 – Остала средства преузета у замену за ненаплаћена потраживања. За износ за који је продајна вредност преузетог средства већа од његове књиговодствене вредности одобрава се рачун 469 – Остале непоменуте обавезе, а за износ за који је књиговодствена вредност тог средства већа од његове продајне вредности задужује се рачун 228 – Остала потраживања из оперативног пословања. Добитак од продаје осталих средстава преузетих у замену за ненаплаћена потраживања исказује се у корист рачуна 630 – Добици од продаје предмета лизинга и осталих средстава преузетих у замену за ненаплаћена потраживања, након умањења за износ доспелих а ненаплаћених потраживања исказаних на рачуну 208 – Доспела а ненаплаћена потраживања по основу финансијског лизинга и на рачунима групе 21 – Остала потраживања по основу посла финансијског лизинга, за конкретно преузето средство и уз одговарајуће књижење, и задужењем рачуна 469 – Остале непоменуте обавезе, за конкретно преузето средство. Губитак од продаје осталих средстава преузетих у замену за ненаплаћена потраживања исказује се на терет рачуна 571 – Губици по основу расходовања и продаје предмета лизинга и осталих средстава преузетих у замену за ненаплаћена потраживања и одобрењем рачуна 228 – Остала потраживања из оперативног пословања, за конкретно преузето средство.
На рачуну 263 – Потраживања по основу продаје предмета лизинга од којих је прималац лизинга одустао пре испоруке, исказују се ова потраживања, по продајној вредности, задужењем овог рачуна и одобрењем рачуна 130 – Предмети лизинга. Добитак од продаје предмета лизинга исказује се у корист рачуна 631 – Добици од продаје предмета лизинга, а губитак од те продаје – на терет рачуна 571 – Губици по основу расходовања и продаје предмета лизинга и осталих средстава преузетих у замену за ненаплаћена потраживања.
На рачуну 266 – Потраживања за затезну камату по основу продаје, исказују се потраживања од купаца за затезну камату обрачунату на неблаговремено плаћене обавезе на име продаје (по основу уговора или рачуна), задужењем овог рачуна у корист одговарајућег рачуна 650 – Приходи од камата по основу зајмова, закупа и продаје из односа с матичним и зависним правним лицима, 653 – Приходи од камата по основу зајмова, закупа и продаје из односа са осталим повезаним правним лицима или 656 – Остали приходи од камата.
На рачуну 269 – Исправка вредности потраживања по основу продаје, исказује се процењено умањење вредности наведених потраживања за која постоји вероватноћа да се неће наплатити. 
Крајем обрачунског периода или на дан биланса, на основу података из пописа потраживања (портфолио купаца) утврђује се да ли је стање процењене исправке вредности (умањења) потраживања по основу продаје повећано или смањено. Ако је то стање повећано, разлика се књижи на терет рачуна 588 – Обезвређење потраживања по основу давања у закуп и продаје, а одобрењем рачуна 269 – Исправка вредности потраживања по основу продаје, а ако је смањено – разлика се књижи задужењем рачуна 269 – Исправка вредности потраживања по основу продаје и у корист рачуна 688 – Приходи од умањења обезвређења потраживања по основу давања у закуп и продаје.
У оквиру рачуна групе 26 – Потраживања по основу продаје, даваоци лизинга обезбеђују одговарајуће аналитичке рачуне за матична, зависна и остала повезана правна лица.
24. На рачунима групе 27 – Порез на додату вредност, исказује се порез на додату вредност према називима рачуна те групе.
25. На рачунима групе 28 – Активна временска разграничења, исказују се разграничени трошкови и приходи, као и одложена пореска средства и разграничени порез на додату вредност.
На рачуну 280 – Унапред плаћени, односно фактурисани трошкови, исказују се наведени трошкови. У корист овог рачуна исказује се обрачунати отпис унапред плаћених, односно фактурисаних трошкова за односни период.
На рачуну 281 – Потраживања за нефактурисани приход, исказују се приходи текућег периода који нису могли бити фактурисани, а за које су у текућем периоду настали трошкови.
На рачуну 282 – Разграничени трошкови по основу обавеза из посла финансијског лизинга, исказују се плаћени трансакциони трошкови по основу примљених кредита и осталих обавеза из посла финансијског лизинга који се воде по амортизованој вредности, применом ефективне каматне стопе. 
На рачуну 286 – Разграничени трошкови по основу осталих обавеза, исказују се плаћени трансакциони трошкови по основу примљених кредита и емитованих дужничких инструмената који се воде по амортизованој вредности, применом ефективне каматне стопе. Ови трошкови терете расходе у периоду отплате кредита или других дужничких инструмената.
На рачуну 287 – Разграничени порез на додату вредност, исказује се порез на додату вредност у примљеним фактурама које се евидентирају у текућем обрачунском периоду, у складу с МРС, а право на одбитак претходног пореза настаје у наредном обрачунском периоду, у складу са законом којим се уређује порез на додату вредност. 
На рачуну 288 – Одложена пореска средства, исказују се износи пореза из добити који могу да се поврате у наредним периодима по основу одбитних привремених разлика, неискоришћених пореских губитака и кредита, у складу с МРС 12 и другим релевантним МРС.
На рачуну 289 – Остала активна временска разграничења, исказују се наведена разграничења која нису исказана на другим рачунима групе 28 – Активна временска разграничења.
КЛАСА 3: КАПИТАЛ
26. На рачунима групе 30 – Основни капитал, исказују се акцијски капитал, удели друштва са ограниченом одговорношћу, емисиона премија и остали основни капитал (државни и други капитал).
Основни и остали капитал на рачунима ове групе исказују се у номиналној вредности.
Вредност акцијског капитала представља производ броја емитованих акција и њихове номиналне вредности.
На рачуну 300 – Акцијски капитал, исказују се обичне и приоритетне акције с правом учешћа у управљању, правом на учешће у добити акционарског друштва и правом на део ликвидационе масе у складу с актом о оснивању, односно одлуком о емисији акција.
На рачуну 301 – Удели друштва са ограниченом одговорношћу, исказују се удели сваког члана тог друштва који чине основни капитал у складу са актом о оснивању.
На рачуну 302 – Емисиона премија, исказује се разлика (позитивна или негативна) између постигнуте продајне вредности акција и њихове номиналне вредности.
Позитивна емисиона премија, односно потражни салдо на рачуну 302 – Емисиона премија представља капиталне резерве које могу да се користе на начин утврђен општим и другим актом даваоца лизинга. 
Негативна емисиона премија, односно дуговни салдо на рачуну 302 – Емисиона премија на дан биланса преноси се на рачун 340 – Нераспоређени добитак ранијих година или 350 – Губитак ранијих година.
На рачуну 309 – Остали основни капитал (државни и други капитал), исказују се остали облици основног капитала који нису исказани на посебним рачунима у оквиру групе 30 – Основни капитал.
27. На рачунима групе 32 – Резерве, исказују се законске и друге резерве, формиране у складу са законом и актима даваоца лизинга.
На рачуну 321 – Законске резерве, исказују се обавезне резерве које се формирају у складу са законом.
На рачуну 322 – Друге резерве, исказују се резерве за процењене ризике и друге резерве које се формирају у складу општим и другим актом даваоца лизинга.
28. На рачунима групе 33 – Ревалоризационе резерве и нереализовани добици и губици, исказују се ефекти ревалоризације и нереализовани добици и губици који се укључују у извештај о осталом резултату периода у складу с МРС 1.
На рачунима ове групе исказују се: ефекти промена фер вредности некретнина, постројења, опреме, нематеријалне имовине; актуарски добици и губици по основу планова дефинисаних примања; добици и губици по основу прерачуна финансијских извештаја приказаних у другој функционалној валути; добици или губици од инструмената заштите нето улагања у страно пословање; добици или губици по основу инструмената заштите од ризика (хеџинга) новчаног тока, као и остали добици и губици који се исказују у оквиру осталог резултата периода утврђени у складу с МРС и МСФИ.
На рачуну 330 – Ревалоризационе резерве, исказују се ефекти промена фер вредности нематеријалне имовине и основних средстава. 
Давалац лизинга је дужан да обезбеди аналитику ревалоризационих резерви по конкретним средствима за које су формиране.
На рачуну 331 – Добици или губици по основу прерачуна финансијских извештаја страног пословања, исказују се ефекти курсних разлика насталих по основу улагања у страно пословање који се признају у оквиру осталог резултата периода.
На рачуну 332 – Добици или губици по основу хартија од вредности расположивих за продају, исказују се промене фер вредности финансијске имовине расположиве за продају.
На рачуну 333 – Актуарски добици или губици по основу планова дефинисаних примања, исказују се актуарски добици и губици.
На рачуну 336 – Добици или губици од инструмената заштите нето улагања у страно пословање, исказују се добици и губици од инструмената заштите нето улагања у страно пословање, укључујући и заштиту монетарне имовине која се сматра делом нето улагања.
На рачуну 337 – Добици или губици по основу инструмената заштите од ризика (хеџинга) новчаног тока, исказује се део добитка или губитка од инструмената заштите новчаног тока.
На рачуну 338 – Остали добици или губици који се не могу рекласификовати у добитак или губитак, исказују се остали ефекти ревалоризације и нереализовани добици/губици који се исказују у оквиру осталог резултата у складу са захтевима МРС и МСФИ а који се не могу рекласификовати у добитак или губитак. 
На рачуну 339 – Остали добици или губици који се могу рекласификовати у добитак или губитак, исказују се остали ефекти ревалоризације и нереализовани добици/губици који се исказују у оквиру осталог резултата у складу са захтевима МРС и МСФИ а који могу бити рекласификовани у добитак или губитак.
29. На рачунима групе 34 – Нераспоређени добитак, исказује се нераспоређени добитак ранијих година и текуће године.
На рачуну 340 – Нераспоређени добитак ранијих година, исказује се кумулирани нераспоређени добитак ранијих година.
У корист или на терет рачуна 340 – Нераспоређени добитак ранијих година књиже се и ефекти промене рачуноводствене политике и исправке материјално значајне грешке, у складу с МРС 8 и усвојеном рачуноводственом политиком.
На терет рачуна 340 – Нераспоређени добитак ранијих година књижи се износ распоређеног добитка у корист рачуна 350 – Губитак ранијих година, 482 – Обавезе за дивиденде и 483 – Обавезе за учешће у добитку, одговарајућих рачуна групе 45 – Обавезе по основу зарада, накнада зарада и других личних примања, одговарајућих рачуна групе 30 – Основни капитал, рачуна 321 – Законске резерве и 322 – Друге резерве, као и других одговарајућих рачуна.
На терет рачуна 340 – Нераспоређени добитак ранијих година, у корист рачуна 481 – Обавезе по основу пореза на добит, књижи се и износ утврђене обавезе за порез из резултата по решењу пореског органа, изнад износа који је утврдио давалац лизинга.
На рачуну 341 – Нераспоређени добитак текуће године, исказује се тај добитак, одобрењем овог рачуна на терет рачуна 724 – Пренос добитка или губитка. При отварању пословних књига на почетку наредне пословне године, салдо са овог рачуна преноси се на рачун 340 – Нераспоређени добитак ранијих година.
30. На рачунима групе 35 – Губитак, исказују се губитак ранијих година и губитак текуће године.
На рачуну 350 – Губитак ранијих година, исказује се губитак из ранијих година, преносом с рачуна 351 – Губитак текуће године.
У корист или на терет рачуна 350 – Губитак ранијих година књиже се и ефекти промене рачуноводствене политике и исправке материјално значајне грешке, у складу с МРС 8 и усвојеном рачуноводственом политиком.
На рачуну 351 – Губитак текуће године, исказује се губитак утврђен на крају обрачунског периода, задужењем овог рачуна у корист рачуна 724 – Пренос добитка или губитка.
При преносу почетног стања у наредном обрачунском периоду, губитак текуће године исказан на рачуну 351 – Губитак текуће године преноси се на рачун 350 – Губитак ранијих година.
Губитак се покрива на терет рачуна 340 – Нераспоређени добитак ранијих година и рачуна група 32 – Резерве и 33 – Ревалоризационе резерве и нереализовани добици и губици, у складу са законом и општим или другим актом даваоца лизинга.
На рачуну 352 – Губитак изнад висине капитала, исказује се губитак који прелази висину капитала, задужењем овог рачуна у корист одговарајућег рачуна групе 35 – Губитак.
КЛАСА 4: ДУГОРОЧНА РЕЗЕРВИСАЊА И ОБАВЕЗЕ
31. На рачунима групе 40 – Дугорочна резервисања, исказују се дугорочна резервисања за трошкове и ризике који се признају и вреднују у складу с МРС 37 и другим релевантним МРС и рачуноводственом политиком.
На рачуну 402 – Резервисања за задржанa унапред наплаћена новчана обезбеђења по основу давања у закуп, исказују се дугорочна резервисања за одливе средстава за које је извесно да ће се јавити у наредним годинама по овом основу а која су наплаћена у пуном износу.
На рачуну 403 – Резервисања за трошкове реструктурирања, исказују се дугорочна резервисања за трошкове по основу реструктурирања у складу с МРС 37 и рачуноводственом политиком.
На рачуну 404 – Резервисања за накнаде и друге бенефиције запослених, исказују се дугорочна резервисања по основу бенефиција, као што су отпремнине при одласку у пензију, јубиларне награде и друге обавезе према запосленима, које се исплаћују у складу с правима стеченим у току трајања и након престанка запослења.
На рачуну 405 – Резервисања за судске спорове, исказују се резервисања за судске спорове у току, у складу с МРС 37 и рачуноводственом политиком.
На рачуну 409 – Остала дугорочна резервисања, исказују се резервисања за јемства и остала резервисања у складу с МРС 37 и рачуноводственом политиком.
Када настане одлив средстава по основу обавезе за коју је претходно извршено резервисање, стварни трошкови се не исказују поново као расход, већ се књиже задужењем рачуна резервисања у корист одговарајућег рачуна обавеза (према врстама) или одговарајућег рачуна средстава (залихе, новчана средства), у зависности од карактера резервисања, врсте настале обавезе и начина на који је она измирена. Неискоришћени износ резервисања укида се у корист рачуна 642 – Приходи од укидања дугорочних резервисања.
32. На рачунима групе 41 – Дугорочне финансијске обавезе и остале дугорочне обавезе, исказују се дугорочне обавезе према матичним, зависним и повезаним правним лицима, дугорочни кредити и зајмови, субординиране обавезе, обавезе по основу финансијских деривата, обавезе по хартијама од вредности и остале дугорочне обавезе. Дугорочне обавезе су обавезе које доспевају у року дужем од годину дана од дана чинидбе, односно од дана биланса.
Дугорочне обавезе признају се и вреднују у складу с МРС 39 и другим релевантним МРС.
На рачуну 410 – Обавезе по основу дугорочних кредита и зајмова према матичним и зависним правним лицима у земљи, исказују се дугорочне обавезе према наведеним лицима. 
На рачуну 411 – Обавезе по основу дугорочних кредита и зајмова према осталим повезаним правним лицима у земљи, исказују се обавезе по основу дугорочних кредита и зајмова примљених од наведених лица. 
На рачуну 412 – Обавезе по основу дугорочних кредита и зајмова, осим од зависних и повезаних лица у земљи, исказују се обавезе по основу дугорочних кредита и зајмова примљених од осталих правних лица у земљи.
На рачуну 413 – Обавезе по основу дугорочних кредита и зајмова према матичним и зависним лицима у иностранству, исказују се обавезе по основу дугорочних кредита и зајмова примљених од наведених лица. 
На рачуну 414 – Обавезе по основу дугорочних кредита и зајмова према осталим повезаним лицима у иностранству, исказују се обавезе по основу дугорочних кредита и зајмова примљених од наведених лица. 
На рачуну 415 – Обавезе по основу дугорочних кредита и зајмова, осим од зависних и повезаних лица у иностранству, исказују се обавезе по основу дугорочних кредита и зајмова примљених од наведених лица.
На рачуну 416 – Субординиране обавезе, исказују се наведене обавезе.
На рачуну 417 – Обавезе које се могу конвертовати у капитал, исказују се обавезе које се према уговору могу конвертовати у одговарајући облик капитала, у складу са законом.
На рачуну 418 – Обавезе по основу финансијских деривата и емитованих хартија од вредности, исказују се обавезе по основу деривата намењених трговању и заштити од ризика и издатих хартија од вредности, које укључују и све ефекте промене фер вредности тих деривата и хартија.
На рачуну 419 – Остале дугорочне обавезе, исказују се остале дугорочне обавезе. 
33. На рачунима групе 42 – Краткорочне финансијске обавезе, исказују се обавезе по кредитима, зајмовима и хартијама од вредности и остале краткорочне обавезе које доспевају у року до годину дана од дана чинидбе, односно од дана биланса.
Краткорочне финансијске обавезе признају се и вреднују у складу с МРС 39 и другим релевантним МРС.
На рачуну 420 – Део дугорочних обавеза по основу кредита и зајмова од матичних и зависних правних лица у земљи који доспева у року до једне године, исказују се обавезе по отплатама дугорочних кредита и зајмова у земљи које доспевају за плаћање у року до годину дана од дана чинидбе, односно од дана биланса. На дан биланса, на овај рачун преносе се обавезе за отплате дугорочних кредита и зајмова у земљи које доспевају у року до годину дана од дана биланса.
На рачуну 421 – Део дугорочних обавеза по основу кредита и зајмова од осталих повезаних правних лица у земљи који доспева у року до једне године, исказују се обавезе по отплатама дугорочних кредита и зајмова у земљи које доспевају за плаћање у року до годину дана од дана чинидбе, односно од дана биланса. На дан биланса, на овај рачун преносе се обавезе за отплате дугорочних кредита и зајмова у земљи које доспевају у року до годину дана од дана биланса.
На рачуну 422 – Део дугорочних обавеза по основу кредита и зајмова, осим од матичних, зависних и повезаних лица у земљи, који доспева у року до једне године, исказују се обавезе по отплатама дугорочних кредита и зајмова у земљи које доспевају за плаћање у року до годину дана од дана чинидбе, односно од дана биланса. На дан биланса, на овај рачун преносе се обавезе за отплате дугорочних кредита и зајмова у земљи које доспевају у року до годину дана од дана биланса.
На рачуну 423 – Део дугорочних обавеза по основу кредита и зајмова од матичних и зависних лица у иностранству који доспева у року до једне године, исказују се обавезе по отплатама дугорочних кредита и зајмова у иностранству које доспевају за плаћање у року до годину дана од дана чинидбе, односно од дана биланса. На дан биланса, на овај рачун преносе се обавезе за отплате дугорочних кредита и зајмова у иностранству које доспевају у року до годину дана од дана биланса.
На рачуну 424 – Део дугорочних обавеза по основу кредита и зајмова од осталих повезаних лица у иностранству који доспева у року до једне године, исказују се обавезе по отплатама дугорочних кредита и зајмова у иностранству које доспевају за плаћање у року до годину дана од дана чинидбе, односно од дана биланса. На дан биланса, на овај рачун преносе се обавезе за отплате дугорочних кредита и зајмова у иностранству које доспевају у року до годину дана од дана биланса.
На рачуну 425 – Део дугорочних обавеза по основу кредита и зајмова, осим од матичних, зависних и повезаних лица у иностранству, који доспева у року до једне године, исказују се обавезе по отплатама дугорочних кредита и зајмова у иностранству које доспевају за плаћање у року до годину дана од дана чинидбе, односно од дана биланса. На дан биланса, на овај рачун преносе се обавезе за отплате дугорочних кредита и зајмова у иностранству које доспевају у року до годину дана од дана биланса.
На рачуну 426 – Обавезе по основу краткорочних кредита и зајмова од матичних, зависних и осталих повезаних правних лица у земљи, исказују се обавезе по основу краткорочних кредита и зајмова примљених од правних лица у земљи, односно од осталих повезаних правних и физичких лица у земљи.
У оквиру овог рачуна даваоци лизинга обезбеђују аналитичке рачуне за матична, зависна и остала повезана правна лица.
На рачуну 427 – Обавезе по основу краткорочних кредита и зајмова, осим од матичних, зависних и повезаних лица у земљи, исказују се обавезе по основу краткорочних кредита и зајмова примљених од правних и физичких лица у земљи.
На рачуну 428 – Обавезе по основу краткорочних кредита и зајмова од матичних, зависних и осталих повезаних лица у иностранству, исказују се обавезе по основу примљених краткорочних кредита и зајмова од правних лица у иностранству, односно од осталих повезаних лица у иностранству.
У оквиру овог рачуна даваоци лизинга обезбеђују аналитичке рачуне за матична, зависна и остала повезана лица.
На рачуну 429 – Обавезе по основу краткорочних кредита и зајмова, осим од матичних, зависних и повезаних лица у иностранству, исказују се обавезе по основу краткорочних кредита и зајмова примљених од лица у иностранству.
34. На рачунима групе 43 – Обавезе по основу посла финансијског лизинга, исказују се обавезе за примљене авансе, обавезе према испоручиоцима предмета лизинга, обавезе по основу трошкова који ће бити префактурисани примаоцу лизинга, обавезе по издатим чековима, обавезе по меницама и остале обавезе настале по основу посла финансијског лизинга. 
На рачуну 430 – Примљени аванси, исказују се унапред наплаћена новчана обезбеђења за предмете лизинга.
На рачуну 431 – Испоручиоци – матична и зависна правна лица у земљи, исказују се фактурисане и нефактурисане обавезе према испоручиоцима у земљи за набавку предмета лизинга.
На рачуну 432 – Испоручиоци – остала повезана правна лица у земљи, исказују се фактурисане и нефактурисане обавезе према осталим повезаним правним лицима – испоручиоцима у земљи за набавку предмета лизинга.
На рачуну 433 – Испоручиоци у земљи, исказују се фактурисане и нефактурисане обавезе према испоручиоцима у земљи, осим према матичним, зависним и осталим повезаним правним лицима у земљи, за набавку предмета лизинга.
На рачуну 434 – Испоручиоци – матична и зависна лица у иностранству, исказују се фактурисане и нефактурисане обавезе према испоручиоцима у иностранству за набавку предмета лизинга.
На рачуну 435 – Испоручиоци – остала повезана лица у иностранству, исказују се фактурисане и нефактурисане обавезе према осталим повезаним лицима – испоручиоцима у иностранству за набавку предмета лизинга.
На рачуну 436 – Испоручиоци у иностранству, исказују се фактурисане и нефактурисане обавезе према испоручиоцима у иностранству, осим према матичним, зависним и осталим повезаним лицима у иностранству, за набавку предмета лизинга.
На рачуну 437 – Обавезе по основу извршених поправки предмета лизинга, исказују се фактурисане и нефактурисане обавезе према правним и физичким лицима у земљи и у иностранству за поправку предмета лизинга.
На рачуну 438 – Обавезе по основу трошкова који се фактуришу примаоцу лизинга, исказују се обавезе на име трошкова уписа уговора у регистар финансијског лизинга, трошкова осигурања, регистрације и других трошкова који се префактуришу примаоцу лизинга, одобрењем овог рачуна на терет рачуна 513 – Трошкови који се фактуришу примаоцу лизинга.
На рачуну 439 – Остале обавезе по основу посла финансијског лизинга, исказују се остале краткорочне обавезе које се односе на посао финансијског лизинга а које нису исказане на другим рачунима групе 43 – Обавезе по основу посла финансијског лизинга.
На овом рачуну исказују се и обавезе по издатим чековима и меницама који су предати повериоцима за измирење обавеза. У оквиру рачуна 439 – Остале обавезе по основу посла финансијског лизинга, на посебном аналитичком рачуну евидентира се камата будућег периода која је садржана у меничној вредности.
35. На рачунима групе 44 – Обавезе по основу камата и трошкова финансирања, исказују се обавезе по основу расхода камата и осталих финансијских расхода.
Обавезе по основу трошкова финансирања признају се и вреднују у складу с МРС 39 и другим релевантним МРС.
На рачуну 440 – Обавезе по основу камата на кредите и зајмове од матичних и зависних правних лица у земљи, исказују се наведене обавезе.
На рачуну 441 – Обавезе по основу камата на кредите и зајмове од осталих повезаних правних лица у земљи, исказују се наведене обавезе.
На рачуну 442 – Обавезе по основу камата на кредите и зајмове, осим од матичних, зависних и повезаних лица у земљи, исказују се наведене обавезе.
На рачуну 443 – Обавезе по основу камата на кредите и зајмове од матичних и зависних лица у иностранству, исказују се наведене обавезе.
На рачуну 444 – Обавезе по основу камата на кредите и зајмове од осталих повезаних лица у иностранству, исказују се наведене обавезе.
На рачуну 445 – Обавезе по основу камата на кредите и зајмове, осим од матичних, зависних и повезаних лица у иностранству, исказују се наведене обавезе.
На рачуну 446 – Камате на субординиране обавезе, исказују се обавезе по наведеним каматама. 
На рачуну 449 – Остале обавезе по основу камата и трошкова финансирања, исказују се наведене обавезе које нису исказане на другим рачунима групе 44 – Обавезе по основу камата и трошкова финансирања.
36. На рачунима групе 45 – Обавезе по основу зарада, накнада зарада и других личних примања, исказују се обавезе за нето зараде, нето накнаде зараде и нето накнаде зараде која се рефундира, као и порези и доприноси по наведеним основима на терет запосленог и на терет послодавца.
На рачунима ове групе отвара се аналитика према врстама пореза и доприноса.
На рачуну 450 – Обавезе за нето зараде и накнаде зарада, осим накнада зарада које се рефундирају, исказују се обавезе за нето зараде и нето накнаде зарада, задужењем рачуна 520 – Трошкови зарада и накнада зарада (бруто) за део зараде на терет трошкова и рачуна 340 – Нераспоређени добитак ранијих година за део зарада из резултата.
На рачуну 451 – Обавезе за порез на зараде и накнаде зарада на терет запосленог, исказују се наведене обавезе, задужењем рачуна 520 – Трошкови зарада и накнада зарада (бруто).
На рачуну 452 – Обавезе за доприносе на зараде и накнаде зарада на терет запосленог, исказују се наведене обавезе, задужењем рачуна 520 – Трошкови зарада и накнада зарада (бруто).
На рачуну 453 – Обавезе за порезе и доприносе на зараде и накнаде зарада на терет послодавца, исказују се наведене обавезе, задужењем рачуна 521 – Трошкови пореза и доприноса на зараде и накнаде зарада на терет послодавца.
На рачуну 454 – Обавезе за нето накнаде зарада које се рефундирају, исказују се наведене обавезе, задужењем рачуна 228 – Остала потраживања из оперативног пословања.
На рачуну 455 – Обавезе за порезе и доприносе на накнаде зарада на терет запосленог које се рефундирају, исказују се наведене обавезе, задужењем рачуна 228 – Остала потраживања из оперативног пословања.
На рачуну 456 – Обавезе за порезе и доприносе на накнаде зарада на терет послодавца које се рефундирају, исказују се наведене обавезе, задужењем рачуна 228 – Остала потраживања из оперативног пословања.
На рачуну 457 – Обавезе према запосленима, исказују се нето обавезе према запосленима по разним основима, као што су отпремнина за одлазак у пензију, јубиларне награде, дневнице и накнаде трошкова на службеном путу, накнаде трошкова превоза на радно место и с радног места, накнаде за смештај и исхрану на терену и остале накнаде трошкова запосленима.
На рачуну 458 – Обавезе према члановима управног одбора, исказују се укупне обавезе по основу примања чланова управног одбора у складу са актима даваоца лизинга, задужењем рачуна 526 – Трошкови накнада члановима управног одбора или 340 – Нераспоређени добитак ранијих година.
На рачуну 459 – Обавезе према физичким лицима за накнаде по уговорима, исказују се наведене обавезе у нето износу, задужењем одговарајућег рачуна групе 52 – Трошкови зарада, накнада зарада и остали лични расходи.
37. На рачунима групе 46 – Остале обавезе, исказују се обавезе за примљене авансе и унапред наплаћена новчана обезбеђења, обавезе према добављачима, обавезе по издатим чековима, обавезе по меницама и остале обавезе из пословања, осим за набавку предмета лизинга.
Обавезе из пословања признају се и вреднују у складу с МРС 39 и другим релевантним МРС.
На рачуну 460 – Примљени аванси, исказују се унапред наплаћена новчана обезбеђења за обртна средства, осим за набавку предмета лизинга.
На рачуну 461 – Добављачи – матична и зависна правна лица, исказују се фактурисане и нефактурисане обавезе према добављачима.
На рачуну 462 – Добављачи – остала повезана правна лица, исказују се фактурисане и нефактурисане обавезе према осталим повезаним правним лицима.
На рачуну 463 – Добављачи у земљи, исказују се фактурисане и нефактурисане обавезе према добављачима у земљи, осим према зависним и осталим повезаним правним лицима.
На рачуну 464 – Добављачи у иностранству, исказују се фактурисане и нефактурисане обавезе према добављачима у иностранству, осим према зависним и осталим повезаним правним лицима.
На рачуну 465 – Обавезе за унапред наплаћена новчана обезбеђења по основу давања у закуп, исказују се наведена новчана обезбеђења.
У оквиру овог рачуна даваоци лизинга обезбеђују аналитичке рачуне за матична, зависна и остала повезана лица.
На рачуну 467 – Обавезе по основу сталних средстава намењених продаји и средстава обустављеног пословања, исказују се обавезе по основу сталних средстава намењених продаји и средстава пословања које се обуставља у складу са МСФИ 5, које се измирују или гасе при отуђењу тих средстава.
На рачуну 468 – Обавезе по основу трошкова који се фактуришу закупцу, исказују се обавезе на име трошкова осигурања, регистрације и других трошкова који се префактуришу закупцу, одобрењем овог рачуна на терет рачуна 532 – Трошкови који се фактуришу закупцу.
На рачуну 469 – Остале непоменуте обавезе, исказују се остале краткорочне обавезе из пословања које нису исказане на другим рачунима групе 46 – Остале обавезе.
На рачуну 469 – Остале непоменуте обавезе исказују се и обавезе по издатим чековима и меницама који су предати повериоцима за измирење обавеза. У оквиру овог рачуна, на посебном аналитичком рачуну евидентира се камата будућег периода која је садржана у меничној вредности.
38. На рачунима групе 47 – Обавезе за порез на додату вредност, исказују се обавезе настале по основу обрачунатог пореза на додату вредност, према називима рачуна те групе.
39. На рачунима групе 48 – Обавезе из добитка и друге дажбине, исказују се обавезе за порез из резултата, обавезе за порезе, царине и друге дажбине из набавке или на терет трошкова и остале обавезе за порезе и доприносе.
Дуговни салдо на рачунима ове групе утврђен на дан биланса исказује се на рачуну 224 – Потраживања по основу преплаћених осталих пореза и доприноса.
На рачуну 481 – Обавезе по основу пореза на добит, исказује се обрачунати порез на добит, задужењем рачуна 721 – Порески расход периода.
На рачуну 482 – Обавезе за дивиденде, исказују се обавезе за дивиденде по основу расподеле добитка, задужењем рачуна 340 – Нераспоређени добитак ранијих година.
На рачуну 483 – Обавезе за учешће у добитку, исказују се обавезе по основу расподеле добитка у складу са општим актом даваоца лизинга, задужењем рачуна 340 – Нераспоређени добитак ранијих година.
На рачуну 484 – Обавезе за порезе, царине и друге дажбине из набавке или на терет трошкова, исказују се порези, царине и друге дажбине који чине зависне трошкове набавке залиха и основних средстава, односно који се надокнађују непосредно на терет трошкова.
На рачуну 489 – Остале обавезе за порезе, доприносе и друге дажбине, исказују се обавезе за остале порезе, доприносе и дажбине који нису исказани на посебним рачунима у оквиру групе 48 – Обавезе из добитка и друге дажбине. 
40. На рачунима групе 49 – Пасивна временска разграничења, исказују се унапред наплаћени, односно обрачунати приходи и трошкови текућег периода за које није примљена исправа, или за које обавеза плаћања настаје у будућем периоду, као и одложене пореске обавезе и разграничене обавезе за порез на додату вредност.
На рачуну 490 – Унапред обрачунати трошкови, исказују се обрачунати трошкови који терете текући обрачунски период а нису фактурисани, као што су обрачунати трошкови закупнине, грејања, обрачунате камате и остали трошкови који нису фактурисани у периоду на који се односе.
На рачуну 491 – Обрачунати приходи будућег периода, исказују се приходи наплаћени или обрачунати у текућем периоду а који се односе на наредне обрачунске периоде.
На рачуну 492 – Разграничени приходи од потраживања по основу финансијског лизинга, исказују се приходи од наплате накнада по основу посла финансијског лизинга који се воде по амортизованој вредности применом ефективне каматне стопе. 
На рачуну 494 – Разграничени зависни трошкови набавке, исказују се зависни трошкови набавке основних средстава, робе, материјала, резервних делова и сл. који нису фактурисани у моменту књижења набавке. Након добијања фактуре, за стварне трошкове набавке задужује се овај рачун у корист одговарајућег рачуна обавеза.
На рачуну 495 – Одложени приходи и примљене донације, исказују се примљене донације и државна давања у складу с МРС 20 и осталим релевантним МРС.
На рачуну 496 – Разграничени приходи по основу осталих потраживања, исказују се приходи од наплате трансакционих трошкова по основу датих зајмова, купљених хартија од вредности и других пласмана који се воде по амортизованој вредности применом ефективне каматне стопе. Приходи од наплате трансакционих трошкова преносе се у приходе у периоду наплате пласмана по основу којих су настали. 
На рачуну 497 – Разграничене обавезе за порез на додату вредност, исказује се порез на додату вредност по издатим фактурама за промет који се евидентира у текућем обрачунском периоду, у складу с МРС, а за који обавеза настаје у наредном обрачунском периоду, у складу са законом којим се уређује порез на додату вредност.
На рачуну 498 – Одложене пореске обавезе, исказују се износи пореза на добит који се плаћају у наредним периодима по основу опорезивих привремених разлика у складу с МРС 12.
На рачуну 499 – Остала пасивна временска разграничења, исказују се остала пасивна временска разграничења која нису исказана на посебним рачунима у оквиру групе 49 – Пасивна временска разграничења.
КЛАСА 5: РАСХОДИ
41. На рачунима групе 50 – Расходи камата по основу посла финансијског лизинга, исказују се расходи камата по кредитима и зајмовима, затезне и друге камате по основу посла финансијског лизинга.
На рачуну 500 – Расходи камата на кредите и зајмове од матичних и зависних правних лица у земљи, исказују се расходи по основу камата из односа с матичним и зависним правним лицима по основу посла финансијског лизинга.
На рачуну 501 – Расходи камата на кредите и зајмове од осталих повезаних правних лица у земљи, исказују се расходи камата из односа с наведеним лицима по основу посла финансијског лизинга.
На рачуну 502 – Расходи камата на кредите и зајмове од осталих правних лица у земљи, исказују се расходи камата из односа с наведеним лицима по основу посла финансијског лизинга.
На рачуну 503 – Расходи камата на кредите и зајмове од матичних и зависних лица у иностранству, исказују се расходи камата из односа с наведеним лицима по основу посла финансијског лизинга.
На рачуну 504 – Расходи камата на кредите и зајмове од осталих повезаних лица у иностранству, исказују се расходи камата из односа с наведеним лицима по основу посла финансијског лизинга.
На рачуну 505 – Расходи камата на кредите и зајмове од осталих лица у иностранству, исказују се расходи камата из односа с наведеним лицима по основу посла финансијског лизинга.
42. На рачунима групе 51 – Трошкови материјала који се троши у процесу пружања услуга и трошкови који настају по основу посла финансијског лизинга, исказују се набавка и трошкови материјала, горива и мазива, резервних делова, алата и инвентара који се у целини отписују у обрачунском периоду, као и трошкови енергије. На рачунима ове групе исказују се и трошкови уписа уговора у регистар финансијског лизинга, трошкови осигурања и регистрације и други трошкови који ће бити префактурисани примаоцу лизинга, други трошкови који настају по основу посла финансијског лизинга, трошкови транспортних услуга, премија осигурања, сајмова, рекламе и пропаганде и трошкови осталих услуга.
Трошкови материјала који се троши у процесу пружања услуга књиже се на терет рачуна 510 – Трошкови материјала који се троши у процесу пружања услуга, горива, мазива и енергије и 511 – Трошкови резервних делова, алата и инвентара, одобрењем одговарајућег рачуна групе 10 – Залихе материјала који се троши у процесу пружања услуга.
На рачуну 510 – Трошкови материјала који се троши у процесу пружања услуга, горива, мазива и енергије, исказују се трошкови материјала, горива, мазива и енергије, одобрењем рачуна 101 – Материјал или одговарајућег рачуна групе 24 – Готовина. 
На рачуну 511 – Трошкови резервних делова, алата и инвентара, исказују се трошкови резервних делова, алата и инвентара који се у целини отписују у моменту давања на коришћење (као што су ситан инвентар и ауто-гуме), одобрењем рачуна 102 – Резервни делови или 103 – Алат и инвентар.
На рачуну 513 – Трошкови који се фактуришу примаоцу лизинга, исказују се трошкови уписа уговора у регистар финансијског лизинга, трошкови осигурања, регистрације и други трошкови који се префактуришу примаоцу лизинга, одобрењем рачуна 438 – Обавезе по основу трошкова који се фактуришу примаоцу лизинга. Када се ови трошкови префактуришу примаоцу лизинга, задужује се рачун 213 – Потраживања од примаоца лизинга по основу префактурисаних трошкова у корист рачуна 613 – Префактурисани трошкови по основу посла финансијског лизинга.
На рачуну 514 – Други трошкови који настају по основу посла финансијског лизинга, исказују се услуге које се плаћају у поступку реализације посла финансијског лизинга.
На рачуну 515 – Трошкови транспортних услуга, исказују се трошкови транспортних услуга других правних лица и предузетника.
На рачуну 516 – Трошкови премија осигурања, исказују се трошкови премија осигурања, осим премија по основу осигурања живота запослених.
На рачуну 517 – Трошкови сајмова, исказују се трошкови који настају у вези са учешћем на сајмовима и другим изложбама у земљи и иностранству.
На рачуну 518 – Трошкови рекламе и пропаганде, исказују се трошкови по основу извршених услуга рекламе и пропаганде, као и трошкови по основу рекламног и пропагандног материјала.
На рачуну 519 – Остали трошкови, исказују се остали трошкови за које није прописан посебан рачун у оквиру групе 51 – Трошкови материјала који се троши у процесу пружања услуга и трошкови који настају по основу посла финансијског лизинга.
43. На рачунима групе 52 – Трошкови зарада, накнада зарада и остали лични расходи, књиже се трошкови по основу обрачунатих зарада, накнада зарада и других примања запослених, као и трошкови по основу обрачунатих накнада по уговорима с физичким лицима.
На рачуну 520 – Трошкови зарада и накнада зарада (бруто), исказују се трошкови обрачунатих зарада и накнада зарада које се не рефундирају (за годишњи одмор, рад на дане државних празника, боловање на терет послодавца, због прекида рада без кривице запосленог и сл.) а у корист рачуна 450 – Обавезе за нето зараде и накнаде зарада, осим накнада зарада које се рефундирају, 451 – Обавезе за порез на зараде и накнаде зарада на терет запосленог и 452 – Обавезе за доприносе на зараде и накнаде зарада на терет запосленог.
На рачуну 521 – Трошкови пореза и доприноса на зараде и накнаде зарада на терет послодавца, исказују се трошкови пореза и доприноса који се при обрачуну зарада и накнада зарада исказаних на рачуну 520 – Трошкови зарада и накнада зарада (бруто) плаћају на терет послодавца а у корист рачуна 453 – Обавезе за порезе и доприносе на зараде и накнаде зарада на терет послодавца.
На рачуну 522 – Трошкови накнада по уговору о делу, исказују се укупни трошкови наведених накнада, у корист рачуна 459 – Обавезе према физичким лицима за накнаде по уговорима.
На рачуну 523 – Трошкови накнада по ауторским уговорима, исказују се укупни трошкови наведених накнада, у корист рачуна 459 – Обавезе према физичким лицима за накнаде по уговорима.
На рачуну 524 – Трошкови накнада по уговору о привременим и повременим пословима, исказују се укупни трошкови наведених накнада, у корист рачуна 459 – Обавезе према физичким лицима за накнаде по уговорима.
На рачуну 525 – Трошкови накнада физичким лицима по основу осталих уговора, исказују се укупни трошкови наведених накнада, у корист рачуна 459 – Обавезе према физичким лицима за накнаде по уговорима.
На рачуну 526 – Трошкови накнада члановима управног одбора, исказују се укупни трошкови тих накнада, у корист рачуна 458 – Обавезе према члановима управног одбора.
На рачуну 529 – Остали лични расходи и накнаде, исказују се укупни трошкови осталих личних расхода и накнада, као што су отпремнина за одлазак у пензију, јубиларне награде, накнаде трошкова смештаја и исхране на службеном путу, накнаде трошкова превоза на службеном путу, накнаде трошкова превоза на радно место и с радног места, накнаде за смештај и исхрану на терену и остале накнаде трошкова запосленима, послодавцима и другим физичким лицима.
44. На рачунима групе 53 – Остали трошкови пословања, исказују се трошкови интелектуалних услуга, репрезентације, трошкови који ће бити префактурисани закупцу, трошкови платног промета, чланарина, пореза, доприноса и остали нематеријални трошкови.
На рачуну 530 – Трошкови интелектуалних услуга, исказују се услуге као што су здравствене, адвокатске и друге непроизводне услуге, одобрењем одговарајућег рачуна групе 46 – Остале обавезе.
На рачуну 531 – Трошкови репрезентације, исказују се издаци за репрезентацију.
На рачуну 532 – Трошкови који се фактуришу закупцу, исказују се трошкови осигурања, регистрације и други трошкови који се префактуришу закупцу, одобрењем рачуна 468 – Обавезе по основу трошкова који се фактуришу закупцу.
На рачуну 533 – Трошкови платног промета, исказују се издаци за услуге платног промета и друге извршене банкарске услуге.
На рачуну 534 – Трошкови чланарина, исказују се чланарине за пословна и друга удружења, коморе и савезе, у корист рачуна 469 – Остале непоменуте обавезе.
На рачуну 535 – Трошкови закупнина, исказују се закупнине основних средстава (опреме и пословног, складишног и другог простора).
На рачуну 536 – Трошкови услуга одржавања, исказују се трошкови одржавања основних средстава и инвентара, укључујући и трошкове чишћења.
На рачуну 537 – Трошкови истраживања и развоја, исказују се трошкови истраживања и трошкови развоја који не испуњавају услове да се капитализују, у складу с МРС 38.
На рачуну 538 – Трошкови осталих пореза и доприноса, царина и других дажбина, исказују се трошкови пореза и доприноса, царина и других дажбина, као и новчане казне и пенали, који се накнађују на терет трошкова у корист рачуна 484 – Обавезе за порезе, царине и друге дажбине из набавке или на терет трошкова.
На рачуну 539 – Остали непоменути трошкови пословања, исказују се трошкови услуга заштите на раду и остали трошкови пословања за које није прописан посебан рачун у оквиру групе 53 – Остали трошкови пословања.
45. На рачунима групе 54 – Трошкови амортизације и резервисања, исказују се трошкови амортизације нематеријалних улагања и основних средстава и трошкови резервисања у складу с МРС 37, другим релевантним МРС и рачуноводственом политиком.
На рачуну 540 – Трошкови амортизације, исказују се трошкови амортизације нематеријалних улагања и основних средстава обрачунати према рачуноводственој политици, одобрењем одговарајућих рачуна исправке вредности нематеријалних улагања и основних средстава у оквиру група 01 – Нематеријална улагања и 02 – Сопствене некретнине, постројења и опрема.
На рачуну 542 – Трошкови резервисања за задржана унапред наплаћена новчана обезбеђења, исказују се дугорочна резервисања за трошкове за које је извесно да ће се јавити у наредним годинама по овом основу и за које је остварен приход у пуном износу.
На рачуну 543 – Резервисања за трошкове реструктурирања, исказују се дугорочна резервисања за трошкове по основу реструктурирања у складу с МРС 37 и рачуноводственом политиком.
На рачуну 544 – Резервисања за накнаде и друге бенефиције запослених, исказују се дугорочна резервисања по основу бенефиција, као што су отпремнине при одласку у пензију, јубиларне награде и друге обавезе према запосленима, које се исплаћују у складу с правима стеченим у току трајања и након престанка запослења.
На рачуну 545 – Резервисања за трошкове судских спорова, исказују се резервисања за трошкове судских спорова у току, у складу с МРС 37 и рачуноводственом политиком.
На рачуну 549 – Остала дугорочна резервисања, исказују се резервисања за јемства и остала резервисања у складу с МРС 37 и рачуноводственом политиком.
За трошкове резервисања према називима рачуна, даваоци лизинга одобравају одговарајуће рачуне групе 40 – Дугорочна резервисања.
46. На рачунима групе 55 – Финансијски расходи по основу кредита, зајмова, закупа и продаје, исказују се расходи по основу камата и курсних разлика, негативни ефекти валутне клаузуле и остали финансијски расходи од кредита, зајмова, закупа и продаје (осим по основу посла финансијског лизинга).
На рачуну 550 – Расходи камата из односа с матичним и зависним правним лицима, исказују се расходи по основу камата и остали финансијски расходи из односа с наведеним лицима. 
На рачуну 551 – Негативне курсне разлике из односа с матичним и зависним правним лицима, исказују се расходи по основу наведених курсних разлика.
На рачуну 552 – Расходи од ефеката валутне клаузуле из односа с матичним и зависним правним лицима, исказују се негативни ефекти заштите потраживања, пласмана и обавеза валутном клаузулом из односа с наведеним лицима.
На рачуну 553 – Расходи камата из односа са осталим повезаним правним лицима, исказују се расходи по основу камата и остали финансијски расходи из односа с наведеним лицима.
На рачуну 554 – Негативне курсне разлике из односа са осталим повезаним правним лицима, исказују се расходи по основу наведених курсних разлика.
На рачуну 555 – Расходи од ефеката валутне клаузуле из односа са осталим повезаним правним лицима, исказују се негативни ефекти заштите потраживања, пласмана и обавеза валутном клаузулом из односа с наведеним лицима.
На рачуну 556 – Остали расходи камата, исказују се расходи камата по кредитима и зајмовима, по обавезама из дужничко-поверилачких односа закупа и продаје, затезне и друге камате, осим камата по основу обавеза према матичним, зависним и повезаним правним лицима.
На рачуну 557 – Остале негативне курсне разлике, исказују се негативне курсне разлике настале у обрачунском периоду, осим негативних курсних разлика из односа с матичним, зависним и повезаним правним лицима.
На рачуну 558 – Остали расходи од ефеката валутне клаузуле, исказују се негативни ефекти заштите потраживања, пласмана и обавеза валутном клаузулом, осим расхода од ефеката валутне клаузуле из односа с матичним, зависним и повезаним правним лицима. 
На рачуну 559 – Расходи од учешћа у губитку зависних правних лица и заједничких улагања, исказују се наведени расходи, који се обрачунавају коришћењем метода удела.
47. На рачунима групе 56 – Остали финансијски расходи по основу посла финансијског лизинга, исказују се расходи по основу негативних курсних разлика, негативни ефекти валутне клаузуле и остали финансијски расходи по основу посла финансијског лизинга.
На рачуну 561 – Негативне курсне разлике по основу посла финансијског лизинга из односа с матичним и зависним правним лицима, исказују се расходи по основу наведених курсних разлика.
На рачуну 562 – Расходи од ефеката валутне клаузуле по основу посла финансијског лизинга из односа с матичним и зависним правним лицима, исказују се негативни ефекти заштите потраживања, пласмана и обавеза валутном клаузулом из односа с наведеним лицима.
На рачуну 564 – Негативне курсне разлике по основу посла финансијског лизинга из односа са осталим повезаним правним лицима, исказују се расходи по основу наведених курсних разлика.
На рачуну 565 – Расходи од ефеката валутне клаузуле по основу посла финансијског лизинга из односа са осталим повезаним правним лицима, исказују се негативни ефекти заштите потраживања, пласмана и обавеза валутном клаузулом из односа с наведеним лицима.
На рачуну 567 – Остале негативне курсне разлике по основу посла финансијског лизинга, исказују се негативне курсне разлике настале у обрачунском периоду, осим негативних курсних разлика из односа с матичним, зависним и повезаним правним лицима.
На рачуну 568 – Остали расходи од ефеката валутне клаузуле по основу посла финансијског лизинга, исказују се негативни ефекти заштите потраживања, пласмана и обавеза валутном клаузулом, осим расхода од ефеката валутне клаузуле из односа с матичним, зависним и повезаним правним лицима. 
48. На рачунима групе 57 – Остали расходи, исказују се губици по основу продаје и расходовања нематеријалних улагања, основних средстава и осталих средстава, губици по основу расходовања и продаје предмета лизинга и осталих средстава преузетих у замену за ненаплаћена потраживања, губици по основу продаје хартија од вредности и учешћа у капиталу, губици од продаје материјала, мањкови, расходи по основу ефеката уговорене заштите од ризика, расходи по основу директних отписа потраживања, расходи по основу мање вредности штете процењене од друштва за осигурање у односу на књиговодствену вредност и остали непоменути расходи.
На рачунима групе 57 – Остали расходи исказују се и губици по основу продаје сталних средстава намењених продаји, у смислу МСФИ 5, исказаних на рачунима групе 14 – Стална средства намењена продаји и средства пословања које се обуставља, у износу мањем од неотписане вредности.
На рачуну 570 – Губици по основу расходовања и продаје нематеријалних улагања, некретнина, постројења, опреме и осталих средстава, исказују се неотписана вредност и додатни трошкови расходованих и отписаних нематеријалних улагања, основних средстава и осталих средстава који нису покривени приходом од продаје – на терет овог рачуна, задужењем рачуна исправке вредности у оквиру група 01 – Нематеријална улагања и 02 – Сопствене некретнине, постројења и опрема, рачуна потраживања за извршену продају и рачуна 330 – Ревалоризационе резерве, ако су ревалоризационе резерве на том рачуну претходно формиране за конкретно средство, и одобрењем одговарајућег рачуна на којем се воде нематеријална улагања, основна средства и остала средства.
На рачуну 571 – Губици по основу расходовања и продаје предмета лизинга и осталих средстава преузетих у замену за ненаплаћена потраживања, исказује се износ за који је књиговодствена вредност предмета лизинга (неактивираних и враћених) и осталих средстава преузетих у замену за ненаплаћена потраживања већа од прихода оствареног од њихове продаје. 
На рачуну 572 – Губици од инвестиција у зависна друштва, придружена друштва, заједничке подухвате и хартије од вредности, исказују се губици од продаје инвестиција у зависна друштва, придружена друштва и заједничке подухвате и од продаје хартија од вредности, као и губици по основу промене фер вредности хартија од вредности које се воде по фер вредности кроз биланс успеха.
На рачуну 573 – Губици од продаје материјала и расходи по основу расходовања залиха материјала, исказује се износ за који је књиговодствена вредност материјала већа од прихода оствареног од његове продаје, као и расходи по основу квара, лома и сл. залиха материјала.
На рачуну 574 – Мањкови, исказују се мањкови средстава који се утврде на основу редовног или ванредног пописа.
На рачуну 575 – Расходи по основу ефеката уговорене заштите од ризика који не испуњавају услове да се искажу у оквиру ревалоризационих резерви, исказују се негативни ефекти уговорене ревалоризације или осталих облика уговорене заштите од ризика, осим ефеката валутне клаузуле. 
На рачуну 576 – Расходи по основу директних отписа потраживања, исказују се расходи по основу директних отписа потраживања чија је ненаплативост документована.
На рачуну 577 – Губици по основу финансијских деривата, исказују се негативни ефекти промене фер вредности деривата намењених трговању и заштити од ризика.
На рачуну 578 – Расходи по основу мање вредности штете процењене од друштва за осигурање у односу на књиговодствену вредност, исказују се расходи у износу за који је књиговодствена вредност штете већа од вредности штете коју је проценило друштво за осигурање на име накнаде за оштећене и хаварисане предмете лизинга. 
На рачуну 579 – Остали непоменути расходи, исказују се остали расходи за које није прописан посебан рачун у оквиру групе 57 – Остали расходи.
49. На рачунима групе 58 – Расходи по основу обезвређења имовине, исказују се негативни ефекти вредносних усклађивања нематеријалних улагања, некретнина, постројења, опреме и осталих средстава, дугорочних и краткорочних финансијских пласмана, залиха, хартија од вредности и потраживања у складу с МРС 36, другим релевантним МРС и рачуноводственом политиком.
На рачунима ове групе исказује се и негативан ефекат промене фер вредности средстава, у складу с МРС 36 и осталим релевантним МРС.
На рачуну 580 – Обезвређење нематеријалних улагања, исказују се негативни ефекти вредносних усклађивања нематеријалних улагања, на терет овог рачуна и одобрењем рачуна 019 – Исправка вредности нематеријалних улагања.
На рачуну 581 – Обезвређење сопствених некретнина, постројења и опреме и сталних средстава намењених продаји, исказују се негативни ефекти вредносних усклађивања сопствених основних средстава, укључујући и стална средства намењена продаји, на терет овог рачуна и одобрењем рачуна 029 – Исправка вредности сопствених некретнина, постројења и опреме или 149 – Исправка вредности сталних средстава намењених продаји и средстава пословања које се обуставља.
На рачуну 582 – Обезвређење финансијских средстава, исказује се исправка вредности дугорочних и краткорочних финансијских средстава, на терет овог рачуна и одобрењем рачуна 039 – Исправка вредности дугорочних финансијских средстава или 239 – Исправка вредности краткорочних финансијских средстава.
На рачуну 583 – Обезвређење потраживања по основу финансијског лизинга, исказује се исправка вредности дугорочних и краткорочних потраживања по основу финансијског лизинга, на терет овог рачуна и одобрењем рачуна 049 – Исправка вредности потраживања по основу финансијског лизинга по уговорима закљученим на период дужи од једне године или 209 – Исправка вредности краткорочних потраживања по основу финансијског лизинга или 219 – Исправка вредности осталих потраживања по основу посла финансијског лизинга.
На рачуну 584 – Обезвређење средстава датих у закуп, исказују се негативни ефекти вредносних усклађивања средстава датих у закуп, на терет овог рачуна и одобрењем рачуна 059 – Исправка вредности средстава датих у закуп.
На рачуну 585 – Обезвређење залиха материјала који се троши у процесу пружања услуга и осталих датих аванса, исказују се негативни ефекти вредносних усклађивања наведених залиха и аванса, на терет овог рачуна и одобрењем рачуна 109 – Исправка вредности залиха материјала који се троши у процесу пружања услуга или 169 – Исправка вредности осталих датих аванса.
На рачуну 586 – Обезвређење предмета лизинга и осталих средстава преузетих у замену за ненаплаћена потраживања, исказују се негативни ефекти вредносних усклађивања наведених предмета и средстава, на терет овог рачуна и одобрењем рачуна 119 – Исправка вредности предмета лизинга преузетих у замену за ненаплаћена потраживања или 129 – Исправка вредности осталих средстава преузетих у замену за ненаплаћена потраживања.
На рачуну 587 – Обезвређење предмета лизинга и аванса датих за предмете лизинга, исказују се негативни ефекти вредносних усклађивања наведених предмета и аванса, на терет овог рачуна и одобрењем рачуна 139 – Исправка вредности предмета лизинга или 159 – Исправка вредности аванса датих за предмете лизинга.
На рачуну 588 – Обезвређење потраживања по основу давања у закуп и продаје, исказују се негативни ефекти вредносних усклађивања наведених потраживања, на терет овог рачуна и одобрењем рачуна 259 – Исправка вредности потраживања по основу давања у закуп или 269 – Исправка вредности потраживања по основу продаје.
На рачуну 589 – Обезвређење потраживања из оперативног пословања, исказују се негативни ефекти вредносних усклађивања наведених потраживања, на терет овог рачуна и одобрењем рачуна 229 – Исправка вредности потраживања из оперативног пословања.
50. На рачунима групе 59 – Губитак пословања које се обуставља и пренос расхода, исказују се наведени губитак и пренос расхода.
На рачуну 590 – Губитак пословања које се обуставља, исказују се губици организационих делова за које је донета одлука о обустављању пословања, у складу с МСФИ 5.
На рачуну 599 – Пренос расхода, исказује се пренос расхода одобрењем овог рачуна на терет одговарајућих рачуна групе 71 – Закључак рачуна успеха. На крају године овај рачун се закључује његовим задужењем у корист појединих рачуна група од 50 – Расходи камата по основу посла финансијског лизинга до 59 – Губитак пословања које се обуставља и пренос расхода.
КЛАСА 6: ПРИХОДИ
51. На рачунима групе 60 – Приходи од камата по основу финансијског лизинга, исказују се приходи од камата (уговорених и затезних) по основу пласмана у финансијски лизинг.
На рачуну 600 – Приходи од камата по основу финансијског лизинга, исказују се обрачунати приходи који се наплаћују од примаоца лизинга на име камате (уговорене и затезне), у корист овог рачуна задужењем рачуна 041 – Потраживања за камату по основу финансијског лизинга по уговорима закљученим на период дужи од једне године или 205 – Потраживања за камату по основу финансијског лизинга по уговорима закљученим на период до једне године.
У оквиру овог рачуна даваоци лизинга обезбеђују аналитичке рачуне за матична, зависна и остала повезана правна лица.
52. На рачунима групе 61 – Приходи по основу посла финансијског лизинга, исказују се приходи и префактурисани трошкови који се наплаћују од примаоца лизинга.
На рачуну 611 – Приходи по основу накнаде за одобрење (обраду) захтева, исказују се приходи који се наплаћују од примаоца лизинга на име наведене накнаде, у корист овог рачуна и задужењем рачуна 211 – Потраживања по основу накнаде за одобрење (обраду) захтева.
На рачуну 613 – Префактурисани трошкови по основу посла финансијског лизинга, исказују се трошкови који се префактуришу примаоцу лизинга на име уписа уговора у регистар финансијског лизинга, осигурања и регистрације и други такви трошкови, у корист овог рачуна и задужењем рачуна 213 – Потраживања од примаоца лизинга по основу префактурисаних трошкова.
На рачуну 614 – Приходи по основу посла финансијског лизинга, исказују се приходи који се наплаћују од примаоца лизинга на име накнаде других трошкова који настају у току реализације посла финансијског лизинга, у корист овог рачуна и задужењем рачуна 214 – Потраживања по основу посла финансијског лизинга.
На рачуну 615 – Приходи по основу интеркаларне камате, исказују се приходи који се наплаћују од примаоца лизинга на име обрачунате интеркаларне камате, односно камате обрачунате од момента одобравања финансирања до момента почетка обрачуна камате по основу финансијског лизинга, у корист овог рачуна и задужењем рачуна 215 – Потраживања по основу интеркаларне камате.
На рачуну 617 – Приходи по основу наплате трошкова издавања опомене и осталих трошкова у случају неизмирења обавеза примаоца лизинга, исказују се приходи који се наплаћују од примаоца лизинга на име обрачунатих трошкова издавања опомене и/или спровођења поступка одузимања предмета лизинга, у корист овог рачуна и задужењем рачуна 217 – Потраживања по основу трошкова издавања опомене и осталих трошкова у случају неизмирења обавеза примаоца лизинга.
На рачуну 618 – Приходи по основу накнаде за опцију откупа предмета лизинга, исказују се приходи који се наплаћују од примаоца лизинга на име наведене накнаде, у корист овог рачуна и задужењем рачуна 218 – Потраживања по основу накнаде за опцију откупа предмета лизинга.
У оквиру рачуна групе 61 – Приходи по основу посла финансијског лизинга, даваоци лизинга обезбеђују аналитичке рачуне за матична, зависна и остала повезана правна лица.
53. На рачунима групе 62 – Приходи по основу давања у закуп, исказују се приходи по основу давања у закуп предмета лизинга и осталих средстава преузетих у замену за ненаплаћена потраживања.
На рачуну 620 – Приходи по основу давања у закуп, исказују се приходи који се наплаћују од закупца по основу давања у закуп предмета лизинга и осталих средстава преузетих у замену за ненаплаћена потраживања. Књиговодствено евидентирање се врши у корист овог рачуна задужењем рачуна 250 – Потраживања по основу давања у закуп.
На рачуну 621 – Приходи по основу накнаде за одобрење (обраду) захтева, исказују се приходи који се наплаћују од закупца на име наведене накнаде, у корист овог рачуна задужењем рачуна 251 – Потраживања по основу накнаде за одобрење (обраду) захтева.
На рачуну 623 – Префактурисани трошкови по основу закупа, исказују се трошкови који се префактуришу закупцу на име осигурања и други трошкови, у корист овог рачуна задужењем рачуна 253 – Потраживања од закупца по основу префактурисаних трошкова.
На рачуну 624 – Приходи по основу наплате осталих трошкова реализације закупа, исказују се приходи који се наплаћују од закупца на име накнаде других трошкова који настају у току реализације закупа, у корист овог рачуна задужењем рачуна 254 – Потраживања по основу осталих трошкова реализације закупа.
На рачуну 627 – Приходи по основу наплате трошкова у случају неизмирења обавеза закупца по основу уговора о закупу, исказују се приходи који се наплаћују од закупца на име обрачунатих трошкова издавања опомене и/или спровођења поступка наплате потраживања, у корист овог рачуна задужењем рачуна 257 – Потраживања по основу трошкова у случају неизмирења обавеза закупца по основу уговора о закупу. 
У оквиру рачуна групе 62 – Приходи по основу давања у закуп, даваоци лизинга обезбеђују аналитичке рачуне за матична, зависна и остала повезана правна лица.
54. На рачунима групе 63 – Добици по основу продаје предмета лизинга и осталих средстава, исказују се добици од продаје предмета лизинга и осталих средстава преузетих у замену за ненаплаћена потраживања и предмета лизинга од којих је прималац лизинга одустао пре испоруке.
На рачуну 630 – Добици од продаје предмета лизинга и осталих средстава преузетих у замену за ненаплаћена потраживања, исказује се износ за који је приход остварен од продаје предмета лизинга и осталих средстава преузетих у замену за ненаплаћена потраживања већи од њихове књиговодствене вредности.
На рачуну 631 – Добици од продаје предмета лизинга, исказује се износ за који је приход остварен од продаје предмета лизинга од којих је прималац лизинга одустао пре испоруке већи од њихове књиговодствене вредности.
На рачуну 632 – Остали добици од продаје, исказује се износ за који је приход остварен од продаје већи од књиговодствене вредности.
У оквиру рачуна групе 63 – Добици по основу продаје предмета лизинга и осталих средстава, даваоци лизинга обезбеђују аналитичке рачуне за матична, зависна и остала повезана правна лица.
55. На рачунима групе 64 – Остали пословни приходи, исказују се приходи по основу потраживања од државних органа и организација (од субвенција, премија, дотација, регреса, компензација), приходи од укидања дугорочних резервисања, приходи од повраћаја пореских дажбина и сл., као и приходи по основу условљених донација, чланарина, тантијема, лиценцних накнада и остали пословни приходи. 
На рачуну 640 – Приходи од субвенција, премија, дотација, регреса и компензација, исказују се ти приходи, задужењем рачуна 222 – Потраживања од државних органа и организација или 241 – Текући рачуни.
На рачуну 642 – Приходи од укидања дугорочних резервисања, исказује се укидање неискоришћених дугорочних резервисања задужењем одговарајућих рачуна групе 40 – Дугорочна резервисања.
На рачуну 645 – Приходи од повраћаја пореских дажбина, исказују се наведени приходи, задужењем одговарајућег рачуна групе 22 – Потраживања из оперативног пословања или рачуна 241 – Текући рачуни.
На рачуну 646 – Приходи по основу условљених донација, исказују се укидања одложених прихода с рачуна 495 – Одложени приходи и примљене донације, у складу с МРС 20 и осталим релевантним МРС.
На рачуну 647 – Приходи од чланарина, исказују се приходи од чланарина за пословна и друга удружења.
На рачуну 648 – Приходи од тантијема и лиценцних накнада, исказују се приходи од накнада по основу патената, жигова, ауторских и осталих права.
На рачуну 649 – Остали непоменути пословни приходи, исказују се остали пословни приходи за које није предвиђен посебан рачун у оквиру групе 64 – Остали пословни приходи.
56. На рачунима групе 65 – Финансијски приходи по основу кредита, зајмова, закупа и продаје, исказују се приходи по основу камата, позитивних курсних разлика, позитивних ефеката валутне клаузуле и остали приходи од кредита, зајмова, закупа и продаје (осим по основу посла финансијског лизинга).
На рачуну 650 – Приходи од камата по основу зајмова, закупа и продаје из односа с матичним и зависним правним лицима, исказују се приходи по основу камата и остали финансијски приходи из односа с наведеним лицима. 
На рачуну 651 – Позитивне курсне разлике из односа с матичним и зависним правним лицима, исказују се приходи по основу наведених курсних разлика.
На рачуну 652 – Приходи од ефеката валутне клаузуле из односа с матичним и зависним правним лицима, исказују се позитивни ефекти заштите потраживања, пласмана и обавеза валутном клаузулом из односа с наведеним лицима.
На рачуну 653 – Приходи од камата по основу зајмова, закупа и продаје из односа са осталим повезаним правним лицима, исказују се приходи по основу камата и остали финансијски приходи из односа с наведеним лицима.
На рачуну 654 – Позитивне курсне разлике из односа са осталим повезаним правним лицима, исказују се приходи по основу наведених курсних разлика.
На рачуну 655 – Приходи од ефеката валутне клаузуле из односа са осталим повезаним правним лицима, исказују се позитивни ефекти заштите потраживања, пласмана и обавеза валутном клаузулом из односа с наведеним лицима.
На рачуну 656 – Остали приходи од камата, исказују се приходи од камата по зајмовима, по потраживањима из дужничко-поверилачких односа закупа и продаје, затезне и друге камате, осим камата по основу потраживања према матичним, зависним и повезаним правним лицима.
На рачуну 657 – Остале позитивне курсне разлике, исказују се позитивне курсне разлике настале у обрачунском периоду, осим позитивних курсних разлика из односа према матичним, зависним и повезаним правним лицима.
На рачуну 658 – Остали приходи од ефеката валутне клаузуле, исказују се позитивни ефекти заштите потраживања, пласмана и обавеза валутном клаузулом, осим прихода од ефеката валутне клаузуле из односа према матичним, зависним и повезаним правним лицима. 
На рачуну 659 – Приходи од учешћа у добитку зависних правних лица и заједничких улагања, исказују се наведени приходи, који се обрачунавају коришћењем метода удела. 
57. На рачунима групе 66 – Остали финансијски приходи по основу посла финансијског лизинга, исказују се приходи од позитивних курсних разлика, приходи од ефеката валутне клаузуле и остали финансијски приходи по основу посла финансијског лизинга.
На рачуну 661 – Позитивне курсне разлике по основу посла финансијског лизинга из односа с матичним и зависним правним лицима, исказују се приходи по основу наведених курсних разлика.
На рачуну 662 – Приходи од ефеката валутне клаузуле по основу посла финансијског лизинга из односа с матичним и зависним правним лицима, исказују се позитивни ефекти заштите потраживања, пласмана и обавеза валутном клаузулом из односа с наведеним лицима.
На рачуну 664 – Позитивне курсне разлике по основу посла финансијског лизинга из односа са осталим повезаним правним лицима, исказују се приходи по основу наведених курсних разлика.
На рачуну 665 – Приходи од ефеката валутне клаузуле по основу посла финансијског лизинга из односа са осталим повезаним правним лицима, исказују се позитивни ефекти заштите потраживања, пласмана и обавеза валутном клаузулом из односа с наведеним лицима.
На рачуну 667 – Остале позитивне курсне разлике по основу посла финансијског лизинга, исказују се позитивне курсне разлике настале у обрачунском периоду, осим позитивних курсних разлика из односа с матичним, зависним и повезаним правним лицима.
На рачуну 668 – Остали приходи од ефеката валутне клаузуле по основу посла финансијског лизинга, исказују се позитивни ефекти заштите потраживања, пласмана и обавеза валутном клаузулом, осим прихода од ефеката валутне клаузуле из односа с матичним, зависним и повезаним правним лицима. 
58. На рачунима групе 67 – Остали приходи, исказују се добици по основу продаје нематеријалних улагања, некретнина, постројења, опреме и осталих средстава, добици по основу продаје хартија од вредности и учешћа у капиталу, добици од продаје материјала, вишкови, приходи по основу ефеката уговорене заштите од ризика, наплаћена отписана потраживања, приходи од смањења обавеза, приходи по основу веће вредности штете процењене од друштва за осигурање у односу на књиговодствену вредност и остали непоменути приходи. 
На рачунима групе 67 – Остали приходи, исказују се и добици по основу продаје сталних средстава намењених продаји, у смислу МСФИ 5, исказаних на рачунима групе 14 – Стална средства намењена продаји и средства пословања које се обуставља, у износу већем од неотписане вредности.
На рачуну 670 – Добици од продаје нематеријалних улагања, некретнина, постројења, опреме и осталих средстава, исказује се приход од продаје ових облика имовине у износу већем од неотписане вредности.
На рачуну 671 – Приходи од смањења обавеза, исказује се смањење обавеза директним отписивањем по основу закона, ванпарничног поравнања и сл., задужењем рачуна на коме је обавеза исказана. 
На рачуну 672 – Добици од инвестиција у зависна друштва, придружена друштва, заједничке подухвате и хартије од вредности, исказују се добици од продаје инвестиција у зависна друштва, придружена друштва и заједничке подухвате и од продаје хартија од вредности, као и добици по основу промене фер вредности хартија од вредности које се воде по фер вредности кроз биланс успеха.
На рачуну 673 – Добици од продаје материјала, исказује се износ за који је приход остварен од продаје материјала већи од његове књиговодствене вредности.
На рачуну 674 – Вишкови, исказују се вишкови средстава који се утврде на основу редовног или ванредног пописа.
На рачуну 675 – Приходи по основу ефеката уговорене заштите од ризика који не испуњавају услове да се искажу у оквиру ревалоризационих резерви, исказује се позитиван ефекат уговорене ревалоризације или осталих облика уговорене заштите од ризика, осим ефеката по основу валутне клаузуле.
На рачуну 676 – Наплаћена отписана потраживања, исказују се приходи по основу наплате директно отписаних потраживања.
На рачуну 677 – Добици по основу финансијских деривата, исказују позитивни ефекти промене фер вредности деривата намењених трговању и заштити од ризика.
На рачуну 678 – Приходи по основу веће вредности штете процењене од друштва за осигурање у односу на књиговодствену вредност, исказују се приходи у износу за који је вредност штете коју је проценило друштво за осигурање на име накнаде за оштећене и хаварисане предмете лизинга већа од књиговодствене вредности те штете.
На рачуну 679 – Остали непоменути приходи, исказују се остали непоменути приходи за које није прописан посебан рачун у оквиру групе 67 – Остали приходи.
59. На рачунима групе 68 – Приходи од умањења обезвређења имовине, исказују се позитивни ефекти промене фер вредности нематеријалних улагања, основних средстава, осталих средстава и залиха до висине претходно исказаних расхода за та средства по основу обезвређења, као и од других умањења обезвређења финансијских средстава, у складу с МРС 16, МРС 36, МРС 38, МРС 39 и другим релевантним МРС.
На рачуну 680 – Приходи од умањења обезвређења нематеријалних улагања, исказују се позитивни ефекти промене фер вредности, у корист овог рачуна и задужењем рачуна 019 – Исправка вредности нематеријалних улагања.
На рачуну 681 – Приходи од умањења обезвређења сопствених некретнина, постројења и опреме и сталних средстава намењених продаји, исказују се приходи по основу укидања исправке вредности, у корист овог рачуна и задужењем рачуна 029 – Исправка вредности сопствених некретнина, постројења и опреме или 149 – Исправка вредности сталних средстава намењених продаји и средстава пословања које се обуставља.
На рачуну 682 – Приходи од умањења обезвређења финансијских средстава, исказују се приходи по основу укидања исправке вредности, у корист овог рачуна и задужењем рачуна 039 – Исправка вредности дугорочних финансијских средстава или 239 – Исправка вредности краткорочних финансијских средстава.
На рачуну 683 – Приходи од умањења обезвређења потраживања по основу финансијског лизинга, исказују се приходи по основу укидања исправке вредности, у корист овог рачуна и задужењем рачуна 049 – Исправка вредности потраживања по основу финансијског лизинга по уговорима закљученим на период дужи од једне године, 209 – Исправка вредности краткорочних потраживања по основу финансијског лизинга или 219 – Исправка вредности осталих потраживања по основу посла финансијског лизинга.
На рачуну 684 – Приходи од умањења обезвређења средстава датих у закуп, исказују се позитивни ефекти промене фер вредности, у корист овог рачуна и задужењем рачуна 059 – Исправка вредности средстава датих у закуп.
На рачуну 685 – Приходи од умањења обезвређења залиха материјала који се троши у процесу пружања услуга и осталих датих аванса, исказују се позитивни ефекти промене фер вредности, у корист овог рачуна и задужењем рачуна 109 – Исправка вредности залиха материјала који се троши у процесу пружања услуга или 169 – Исправка вредности осталих датих аванса.
На рачуну 686 – Приходи од умањења обезвређења предмета лизинга и осталих средстава преузетих у замену за ненаплаћена потраживања, исказују се позитивни ефекти промене фер вредности, у корист овог рачуна и задужењем рачуна 119 – Исправка вредности предмета лизинга преузетих у замену за ненаплаћена потраживања или 129 – Исправка вредности осталих средстава преузетих у замену за ненаплаћена потраживања.
На рачуну 687 – Приходи од умањења обезвређења предмета лизинга и аванса датих за предмете лизинга, исказују се позитивни ефекти промене фер вредности, у корист овог рачуна и задужењем рачуна 139 – Исправка вредности предмета лизинга или 159 – Исправка вредности аванса датих за предмете лизинга.
На рачуну 688 – Приходи од умањења обезвређења потраживања по основу давања у закуп и продаје, исказују се позитивни ефекти промене фер вредности наведених потраживања, у корист овог рачуна и задужењем рачуна 259 – Исправка вредности потраживања по основу давања у закуп или 269 – Исправка вредности потраживања по основу продаје.
На рачуну 689 – Приходи од умањења обезвређења потраживања из оперативног пословања, исказују се позитивни ефекти промене фер вредности, у корист овог рачуна и задужењем рачуна 229 – Исправка вредности потраживања из оперативног пословања.
60. На рачунима групе 69 – Добитак пословања које се обуставља и пренос прихода, исказују се добитак пословања које се обуставља и пренос прихода.
На рачуну 690 – Добитак пословања које се обуставља, исказују се добици организационих делова за које је донета одлука о обустављању пословања, у складу с МСФИ 5. 
На рачуну 699 – Пренос прихода, исказује се пренос прихода, задужењем овог рачуна у корист одговарајућих рачуна групе 71 – Закључак рачуна успеха. На крају године овај рачун се закључује његовим одобрењем на терет појединих рачуна група од 60 – Приходи од камата по основу финансијског лизинга до 69 – Добитак пословања које се обуставља и пренос прихода.
КЛАСА 7: ОТВАРАЊЕ И ЗАКЉУЧАК РАЧУНА СТАЊА И УСПЕХА
61. На рачунима групе 70 – Отварање главне књиге, исказују се почетна стања појединих позиција активе и пасиве на почетку сваке пословне године или у току године при отпочињању пословања новог даваоца лизинга. 
На рачуну 700 – Отварање главне књиге, исказују се стања почетних позиција активе и пасиве на почетку сваке пословне године или у току године при отпочињању пословања новог даваоца лизинга. Отварање главне књиге врши се задужењем овог рачуна и одобрењем рачуна главне књиге с пасивним салдом, односно задужењем рачуна главне књиге са активним почетним салдом а одобрењем рачуна 700. После отварања свих рачуна главне књиге, збир дуговне и потражне стране рачуна 700 – Отварање главне књиге једнак је збиру биланса стања на основу кога се отварају рачуни главне књиге.
62. На рачунима групе 71 – Закључак рачуна успеха, исказује се закључак рачуна расхода и прихода, на дан годишњег биланса.
На рачуну 710 – Расходи и приходи, исказује се закључак рачуна расхода и прихода, осим добитака и губитака пословања које се обуставља, задужењем овог рачуна у корист рачуна 599 – Пренос расхода, односно одобрењем овог рачуна на терет рачуна 699 – Пренос прихода. Књижења на рачуну 710 – Расходи и приходи врше се по појединим позицијама биланса успеха. Салдо рачуна 710 – Расходи и приходи после преноса расхода и прихода преноси се на рачун 712 – Пренос укупног резултата.
На рачуну 711 – Добитак и губитак пословања које се обуставља, исказује се закључак рачуна, задужењем овог рачуна у корист рачуна 599 – Пренос расхода, односно одобрењем овог рачуна на терет рачуна 699 – Пренос прихода. Салдо рачуна 711 – Добитак и губитак пословања које се обуставља после преноса добитка и губитка пословања које се обуставља преноси се на рачун 712 – Пренос укупног резултата.
На рачуну 712 – Пренос укупног резултата, исказује се пренос добитка на крају обрачунског периода, задужењем овог рачуна у корист рачуна 720 – Добитак или губитак, односно на терет рачуна 720 – Добитак или губитак у корист овог рачуна, ако је остварен губитак.
63. На рачунима групе 72 – Рачун добитка и губитка, исказују се остварени добитак или губитак на крају обрачунског периода, порез на добит, лична примања послодавца и пренос добитка или губитка.
На рачуну 720 – Добитак или губитак, исказује се остварени добитак или губитак на крају обрачунског периода, одобрењем или задужењем овог рачуна на терет или у корист рачуна 712 – Пренос укупног резултата.
На рачуну 721 – Порески расход периода, исказује се порески расход текућег периода обрачунат у складу с пореским прописима, задужењем овог рачуна у корист рачуна 481 – Обавезе по основу пореза на добит.
На рачуну 722 – Одложени порески расходи и приходи периода, исказују се одложени порески расходи и приходи обрачунати у складу с МРС 12.
На рачуну 723 – Лична примања послодавца, исказују се исплате личних примања послодавцу у току године. Ако се износ тих исплата не може покрити из оствареног добитка, непокривени износ се на крају обрачунског периода преноси на терет рачуна 724 – Пренос добитка или губитка.
На рачуну 724 – Пренос добитка или губитка, исказује се остварени добитак или губитак на крају обрачунског периода задужењем или одобрењем овог рачуна у корист или на терет рачуна 720 – Добитак или губитак, 721 – Порески расход периода, 722 – Одложени порески расходи и приходи периода и 723 – Лична примања послодавца. Остварени добитак који није распоређен преноси се на крају обрачунског периода задужењем рачуна 724 – Пренос добитка или губитка у корист рачуна 341 – Нераспоређени добитак текуће године. Остварени губитак на крају обрачунског периода преноси се на терет рачуна 351 – Губитак текуће године у корист рачуна 724 – Пренос добитка или губитка.
64. На рачунима групе 73 – Закључак рачуна стања, исказује се закључак рачуна активе и пасиве биланса стања, на дан биланса.
На рачуну 730 – Изравнање рачуна стања, исказује се закључак рачуна главне књиге задужењем овог рачуна у корист рачуна активе, односно одобрењем овог рачуна на терет рачуна пасиве. Књижење на рачуну 730 – Изравнање рачуна стања врши се по појединим позицијама биланса стања. Након извршеног закључка свих рачуна главне књиге, збир дуговне стране овог рачуна једнак је збиру његове потражне стране.
65. На рачунима групе 74 – Слободна група, даваоци лизинга могу отварати посебне основне рачуне према сопственим потребама.
КЛАСА 8: ВАНБИЛАНСНА ЕВИДЕНЦИЈА
66. На рачунима групе 88 – Ванбилансна актива, исказују се средства узета у закуп и остала средства која нису у власништву даваоца лизинга.
На рачунима ове групе исказују се и хартије од вредности које су ван промета, авали, гаранције и друга јемства.
67. На рачунима групе 89 – Ванбилансна пасива, исказују се обавезе по основу средстава исказаних на рачунима групе 88 – Ванбилансна актива.
КЛАСА 9: СЛОБОДНА КЛАСА
68. Даваоци лизинга нису обавезни да воде евиденцију у оквиру класе 9.
III. ПРИЗНАВАЊЕ И ВРЕДНОВАЊЕ У СЛУЧАЈУ СТЕЧАЈА И ЛИКВИДАЦИЈЕ 
69. При састављању финансијских извештаја на дан отварања, односно закључења поступка стечаја и ликвидације, као и у случајевима састављања годишњих финансијских извештаја у току трајања тих поступака, даваоци лизинга примењују одредбе ове одлуке, с тим што имовину која чини стечајну масу вреднују у висини очекиваног уновчења у складу с прописима којима се уређују стечај и ликвидација. 
IV. ЗАВРШНE ОДРЕДБE
70. Даном ступања на снагу ове одлуке престаје да важи Правилник о Контном оквиру и садржини рачуна у Контном оквиру за даваоце финансијског лизинга („Службени гласник РС”, бр. 46/10 и 74/12).
71. Ова одлука објављује се у „Службеном гласнику Републике Србије” и ступа на снагу 31. децембра 2014. године.
 
О. брoj 14
У Београду, 20. августа 2014. године 
Гувернер
Народне банке Србије,
др Јоргованка Табаковић, с.р.
КОНТНИ ОКВИР ЗА ДАВАОЦЕ ФИНАНСИЈСКОГ ЛИЗИНГА
Класа 0: Неуплаћене уписане акције и удели, стална имовина, дугорочна финансијска средства и потраживања по основу финансијског лизинга
00 НЕУПЛАЋЕНЕ УПИСАНЕ АКЦИЈЕ И УДЕЛИ
000 Неуплаћене уписане акције
001 Неуплаћени уписани удели
01 НЕМАТЕРИЈАЛНА УЛАГАЊА
010 Улагања у развој
011 Концесије, патенти, лиценце и слична права
012 Гудвил
014 Остала нематеријална улагања
015 Нематеријална улагања у припреми
016 Аванси за нематеријална улагања
019 Исправка вредности наматеријалних улагања
02 СОПСТВЕНЕ НЕКРЕТНИНЕ, ПОСТРОЈЕЊА И ОПРЕМА
021 Земљиште
022 Грађевински објекти
023 Постројења и опрема
024 Инвестиционе некретнине
025 Улагања на туђим некретнинама, постројењима и опреми
026 Остале сопствене некретнине, постројења и опрема
027 Некретнине, постројења и опрема у припреми
028 Аванси за сопствене некретнине, постројења и опрему
029 Исправка вредности сопствених некретнина, постројења и опреме
03 ДУГОРОЧНА ФИНАНСИЈСКА СРЕДСТВА
030 Учешћа у капиталу зависних правних лица
031 Учешћа у капиталу осталих повезаних (придружених) правних лица
032 Учешћа у капиталу осталих правних лица
033 Дугорочни зајмови матичним и зависним правним лицима
034 Дугорочни зајмови осталим повезаним правним лицима
036 Дугорочне хартије од вредности које се држе до доспећа
038 Остала дугорочна финансијска средства
039 Исправка вредности дугорочних финансијских средстава
04 ПОТРАЖИВАЊА ПО ОСНОВУ ФИНАНСИЈСКОГ ЛИЗИНГА ПО УГОВОРИМА ЗАКЉУЧЕНИМ НА ПЕРИОД ДУЖИ ОД ЈЕДНЕ ГОДИНЕ
040 Потраживања по основу финансијског лизинга по уговорима закљученим на период дужи од једне године
041 Потраживања за камату по основу финансијског лизинга по уговорима закљученим на период дужи од једне године
047 Потраживања по основу накнаде за опцију откупа предмета лизинга по уговорима о финансијском лизингу закљученим на период дужи од једне године
049 Исправка вредности потраживања по основу финансијског лизинга по уговорима закљученим на период дужи од једне године
05 СРЕДСТВА ДАТА У ЗАКУП
050 Предмети лизинга преузети у замену за ненаплаћена потраживања дати у закуп
051 Земљиште дато у закуп
052 Грађевински објекти дати у закуп
053 Постројења и опрема дати у закуп
055 Остала средства дата у закуп
056 Остале некретнине, постројења и опрема дати у закуп
059 Исправка вредности средстава датих у закуп
Класа 1: Залихе, предмети лизинга и остала средства преузети у замену за ненаплаћена потраживања, предмети лизинга, стална средства намењена продаји и дати аванси 
10 ЗАЛИХЕ МАТЕРИЈАЛА КОЈИ СЕ ТРОШИ У ПРОЦЕСУ ПРУЖАЊА УСЛУГА
100 Обрачун набавке залиха материјала, резервних делова, алата и инвентара
101 Материјал
102 Резервни делови
103 Алат и инвентар
109 Исправка вредности залиха материјала који се троши у процесу пружања услуга
11 ПРЕДМЕТИ ЛИЗИНГА ПРЕУЗЕТИ У ЗАМЕНУ ЗА НЕНАПЛАЋЕНА ПОТРАЖИВАЊА 
110 Предмети лизинга преузети у замену за ненаплаћена потраживања
119 Исправка вредности предмета лизинга преузетих у замену за ненаплаћена потраживања
12 ОСТАЛА СРЕДСТВА ПРЕУЗЕТА У ЗАМЕНУ ЗА НЕНАПЛАЋЕНА ПОТРАЖИВАЊА 
121 Земљиште преузето у замену за ненаплаћена потраживања
122 Грађевински објекти преузети у замену за ненаплаћена потраживања
123 Постројења и опрема преузети у замену за ненаплаћена потраживања
125 Остала средства преузета у замену за ненаплаћена потраживања
126 Остале некретнине, постројења и опрема преузети у замену за ненаплаћена потраживања
129 Исправка вредности осталих средстава преузетих у замену за ненаплаћена потраживања
13 ПРЕДМЕТИ ЛИЗИНГА 
130 Предмети лизинга 
139 Исправка вредности предмета лизинга 
14 СТАЛНА СРЕДСТВА НАМЕЊЕНА ПРОДАЈИ И СРЕДСТВА ПОСЛОВАЊА КОЈЕ СЕ ОБУСТАВЉА
140 Нематеријална улагања намењена продаји
141 Земљиште намењено продаји
142 Грађевински објекти намењени продаји
143 Постројења и опрема намењена продаји
144 Инвестиционе некретнине намењене продаји 
145 Остала средства намењена продаји
146 Остале некретнине, постројења и опрема намењени продаји
147 Средства пословања које се обуставља
149 Исправка вредности сталних средстава намењених продаји и средстава пословања које се обуставља
15 ДАТИ АВАНСИ ЗА ПРЕДМЕТЕ ЛИЗИНГА
151 Дати аванси за предмете лизинга набављене у земљи
152 Дати аванси за предмете лизинга набављене у иностранству
159 Исправка вредности аванса датих за предмете лизинга
16 ОСТАЛИ ДАТИ АВАНСИ
161 Дати аванси за материјал који се троши у процесу пружања услуга
162 Дати аванси за услуге
169 Исправка вредности осталих датих аванса
Класа 2: Краткорочна потраживања, пласмани и готовина
20 КРАТКОРОЧНА ПОТРАЖИВАЊА ПО ОСНОВУ ФИНАНСИЈСКОГ ЛИЗИНГА
200 Потраживања за учешће по основу финансијског лизинга
202 Део потраживања по основу финансијског лизинга по уговорима закљученим на период дужи од једне године с роком доспећа до годину дана 
203 Део потраживања за камату по основу финансијског лизинга по уговорима закљученим на период дужи од једне године с роком доспећа до годину дана
204 Потраживања по основу финансијског лизинга по уговорима закљученим на период до једне године 
205 Потраживања за камату по основу финансијског лизинга по уговорима закљученим на период до једне године
207 Потраживања по основу накнаде за опцију откупа предмета лизинга са роком доспећа до годину дана
208 Доспела а ненаплаћена потраживања по основу финансијског лизинга
209 Исправка вредности краткорочних потраживања по основу финансијског лизинга
21 ОСТАЛА ПОТРАЖИВАЊА ПО ОСНОВУ ПОСЛА ФИНАНСИЈСКОГ ЛИЗИНГА
211 Потраживања по основу накнаде за одобрење (обраду) захтева
213 Потраживања од примаоца лизинга по основу префактурисаних трошкова 
214 Потраживања по основу посла финансијског лизинга
215 Потраживања по основу интеркаларне камате
216 Потраживања по основу затезне камате
217 Потраживања по основу трошкова издавања опомене и осталих трошкова у случају неизмирења обавеза примаоца лизинга
218 Потраживања по основу накнаде за опцију откупа предмета лизинга
219 Исправка вредности осталих потраживања по основу посла финансијског лизинга 
22 ПОТРАЖИВАЊА ИЗ ОПЕРАТИВНОГ ПОСЛОВАЊА 
220 Потраживања за камату и дивиденде од лица која нису примаоци лизинга
221 Потраживања од запослених
222 Потраживања од државних органа и организација
223 Потраживања за више плаћен порез на добитак
224 Потраживања по основу преплаћених осталих пореза и доприноса
225 Потраживања од друштава за осигурање по основу накнаде штете
228 Остала потраживања из оперативног пословања
229 Исправка вредности потраживања из оперативног пословања
23 КРАТКОРОЧНА ФИНАНСИЈСКА СРЕДСТВА
230 Краткорочни зајмови матичним и зависним правним лицима
231 Краткорочни зајмови осталим повезаним правним лицима
232 Хартије од вредности расположиве за продају
233 Део дугорочних зајмова матичним и зависним правним лицима који доспевају до једне године
234 Део дугорочних зајмова осталим повезаним правним лицима који доспевају до једне године
235 Финансијска средства по фер вредности кроз биланс успеха и потраживања по основу финансијских деривата
236 Хартије од вредности које се држе до доспећа – део који доспева до једне године
237 Стечене сопствене акције и стечени сопствени удели намењени продаји или поништавању
238 Остала краткорочна финансијска средства
239 Исправка вредности краткорочних финансијских средстава
24 ГОТОВИНА 
241 Текући рачуни
242 Издвојена новчана средства и акредитиви
243 Благајна
244 Девизни рачуни
245 Девизни акредитиви
246 Девизна благајна
247 Издвојена средства резерве
248 Остала новчана средства
249 Новчана средства чије је коришћење ограничено или вредност умањена
25 ПОТРАЖИВАЊА ПО ОСНОВУ ДАВАЊА У ЗАКУП
250 Потраживања по основу давања у закуп 
251 Потраживања по основу накнаде за одобрење (обраду) захтева
253 Потраживања од закупца по основу префактурисаних трошкова
254 Потраживања по основу осталих трошкова реализације закупа
256 Потраживања за затезну камату по основу давања у закуп
257 Потраживања по основу трошкова у случају неизмирења обавеза закупца по основу уговора о закупу
258 Доспела а ненаплаћена потраживања по основу давања у закуп
259 Исправка вредности потраживања по основу давања у закуп
26 ПОТРАЖИВАЊА ПО ОСНОВУ ПРОДАЈЕ
260 Потраживања по основу продаје сталних средстава намењених продаји
261 Потраживања по основу продаје предмета лизинга преузетих у замену за ненаплаћена потраживања
262 Потраживања по основу продаје осталих средстава преузетих у замену за ненаплаћена потраживања
263 Потраживања по основу продаје предмета лизинга од које је прималац лизинга одустао пре испоруке
266 Потраживања за затезну камату по основу продаје
269 Исправка вредности потраживања по основу продаје
27 ПОРЕЗ НА ДОДАТУ ВРЕДНОСТ
270 Порез на додату вредност у примљеним фактурама по општој стопи (осим плаћених аванса)
271 Порез на додату вредност у примљеним фактурама по посебној стопи (осим плаћених аванса)
272 Порез на додату вредност у датим авансима по општој стопи
273 Порез на додату вредност у датим авансима по посебној стопи
274 Порез на додату вредност плаћен при увозу добара по општој стопи
275 Порез на додату вредност плаћен при увозу добара по посебној стопи
276 Порез на додату вредност обрачунат на услуге иностраних лица
277 Порез на додату вредност накнадно враћен купцима – страним држављанима
278 ПДВ надокнада исплаћена пољопривредницима
279 Потраживања за више плаћени порез на додату вредност
28 АКТИВНА ВРЕМЕНСКА РАЗГРАНИЧЕЊА
280 Унапред плаћени, односно фактурисани трошкови
281 Потраживања за нефактурисани приход
282 Разграничени трошкови по основу обавеза из посла финансијског лизинга
286 Разграничени трошкови по основу осталих обавеза
287 Разграничени порез на додату вредност
288 Одложена пореска средства
289 Остала активна временска разграничења
Класа 3: Капитал
30 ОСНОВНИ КАПИТАЛ
300 Акцијски капитал
301 Удели друштва са ограниченом одговорношћу 
302 Емисиона премија
309 Остали основни капитал (државни и други капитал)
32 РЕЗЕРВЕ
321 Законске резерве
322 Друге резерве
33 РЕВАЛОРИЗАЦИОНЕ РЕЗЕРВЕ И НЕРЕАЛИЗОВАНИ ДОБИЦИ И ГУБИЦИ
330 Ревалоризационе резерве 
331 Добици или губици по основу прерачуна финансијских извештаја страног пословања 
332 Добици или губици по основу хартија од вредности расположивих за продају
333 Актуарски добици или губици по основу планова дефинисаних примања
336 Добици или губици од инструмената заштите нето улагања у инострано пословање 
337 Добици или губици по основу инструмената заштите ризика (хеџинга) новчаног тока 
338 Остали добици или губици који се не могу рекласификовати у добитак или губитак
339 Остали добици или губици који се могу рекласификовати у добитак или губитак
34 НЕРАСПОРЕЂЕНИ ДОБИТАК
340 Нераспоређени добитак ранијих година
341 Нераспоређени добитак текуће године
35 ГУБИТАК
350 Губитак ранијих година
351 Губитак текуће године
352 Губитак изнад висине капитала
Класа 4: Дугорочна резервисања и обавезе
40 ДУГОРОЧНА РЕЗЕРВИСАЊА
402 Резервисања за задржане унапред наплаћена новчана обезбеђења по основу давања у закуп
403 Резервисања за трошкове реструктурирања
404 Резервисања за накнаде и друге бенефиције запослених
405 Резервисања за судске спорове
409 Остала дугорочна резервисања
41 ДУГОРОЧНЕ ФИНАНСИЈСКЕ ОБАВЕЗЕ И ОСТАЛЕ ДУГОРОЧНЕ ОБАВЕЗЕ
410 Обавезе по основу дугорочних кредита и зајмова према матичним и зависним правним лицима у земљи
411 Обавезе по основу дугорочних кредита и зајмова према осталим повезаним правним лицима у земљи
412 Обавезе по основу дугорочних кредита и зајмова осим од зависних и повезаних лица у земљи
413 Обавезе по основу дугорочних кредита и зајмова према матичним и зависним лицима у иностранству
414 Обавезе по основу дугорочних кредита и зајмова према осталим повезаним лицима у иностранству
415 Обавезе по основу дугорочних кредита и зајмова осим од зависних и повезаних лица у иностранству
416 Субординиране обавезе 
417 Обавезе које се могу конвертовати у капитал
418 Обавезе по основу финансијских деривата и емитованим хартијама од вредности
419 Остале дугорочне обавезе
42 КРАТКОРОЧНЕ ФИНАНСИЈСКЕ ОБАВЕЗЕ 
420 Део дугорочних обавезе по основу кредита и зајмова од матичних и зависних правних лица у земљи који доспева у року до једне године
421 Део дугорочних обавезе по основу кредита и зајмова од осталих повезаних правних лица у земљи који доспева у року до једне године
422 Део дугорочних обавезе по основу кредита и зајмова осим од матичних, зависних и повезаних лица у земљи који доспева у року до једне године
423 Део дугорочних обавеза по основу кредита и зајмова од матичних и зависних лица у иностранству који доспева у року до једне године
424 Део дугорочних обавезе по основу кредита и зајмова од осталих повезаних лица у иностранству који доспева у року до једне године
425 Део дугорочних обавезе по основу кредита и зајмова осим од матичних, зависних и повезаних лица у иностранству који доспева у року до једне године
426 Обавезе по основу краткорочних кредита и зајмова од матичних, зависних и осталих повезаних правних лица у земљи
427 Обавезе по основу краткорочних кредита и зајмова осим од матичних, зависних и повезаних лица у земљи
428 Обавезе по основу краткорочних кредита и зајмова од матичних, зависних и осталих повезаних лица у иностранству
429 Обавезе по основу краткорочних кредита и зајмова осим од зависних и повезаних лица у иностранству
43 ОБАВЕЗЕ ПО ОСНОВУ ПОСЛА ФИНАНСИЈСКОГ ЛИЗИНГА
430 Примљени аванси
431 Испоручиоци – матична и зависна правна лица у земљи
432 Испоручиоци – остала повезана правна лица у земљи
433 Испоручиоци у земљи
434 Испоручиоци – матична и зависна лица у иностранству
435 Испоручиоци – остала повезана лица у иностранству
436 Испоручиоци у иностранству
437 Обавезе по основу извршених поправки предмета лизинга
438 Обавезе по основу трошкова који се фактуришу примаоцу лизинга
439 Остале обавезе по основу посла финансијског лизинга
44 ОБАВЕЗЕ ПО ОСНОВУ КАМАТА И ТРОШКОВА ФИНАНСИРАЊА
440 Обавезе по основу камата на кредите и зајмове од матичних и зависних правних лица у земљи
441 Обавезе по основу камата на кредите и зајмове од осталих повезаних правних лица у земљи
442 Обавезе по основу камата на кредите и зајмове осим од матичних, зависних и повезаних лица у земљи
443 Обавезе по основу камата на кредите и зајмове од матичних и зависних лица у иностранству
444 Обавезе по основу камата на кредите и зајмове од осталих повезаних лица у иностранству
445 Обавезе по основу камата на кредите и зајмове осим од матичних, зависних и повезаних лица у иностранству
446 Камате на субординиране обавезе
449 Остале обавезе по основу камата и трошкова финансирања
45 ОБАВЕЗЕ ПО ОСНОВУ ЗАРАДА, НАКНАДА ЗАРАДА И ДРУГИХ ЛИЧНИХ ПРИМАЊА
450 Обавезе за нето зараде и накнаде зарада, осим накнада зарада које се рефундирају
451 Обавезе за порез на зараде и накнаде зарада на терет запосленог
452 Обавезе за доприносе на зараде и накнаде зарада на терет запосленог
453 Обавезе за порезе и доприносе на зараде и накнаде зарада на терет послодавца
454 Обавезе за нето накнаде зарада које се рефундирају
455 Обавезе за порезе и доприносе на накнаде зарада на терет запосленог које се рефундирају
456 Обавезе за порезе и доприносе на накнаде зарада на терет послодавца које се рефундирају
457 Обавезе према запосленима
458 Обавезе према члановима управног одбора
459 Обавезе према физичким лицима за накнаде по уговорима
46 ОСТАЛЕ ОБАВЕЗЕ
460 Примљени аванси
461 Добављачи – матична и зависна правна лица
462 Добављачи – остала повезана правна лица
463 Добављачи у земљи
464 Добављачи у иностранству
465 Обавезе за унапред наплаћена новчана обезбеђења по основу давања у закуп
467 Обавезе по основу сталних средстава намењених продаји и средстава обустављеног пословања
468 Обавезе по основу трошкова који се фактуришу закупцу
469 Остале непоменуте обавезе
47 ОБАВЕЗЕ ЗА ПОРЕЗ НА ДОДАТУ ВРЕДНОСТ
470 Обавезе за порез на додату вредност по издатим фактурама по општој стопи (осим примљених аванса)
471 Обавезе за порез на додату вредност по издатим фактурама по посебној стопи (осим примљених аванса)
472 Обавезе за порез на додату вредност по примљеним авансима по општој стопи
473 Обавезе за порез на додату вредност по примљеним авансима по посебној стопи
474 Обавезе за порез на додату вредност по основу сопствене потрошње по општој стопи
475 Обавезе за порез на додату вредност по основу сопствене потрошње по посебној стопи
476 Обавезе за порез на додату вредност по основу продаје за готовину
479 Обавезе за порез на додату вредност по основу разлике обрачунатог пореза на додату вредност и претходног пореза
48 ОБАВЕЗЕ ИЗ ДОБИТКА И ДРУГЕ ДАЖБИНЕ
481 Обавезе по основу пореза на добит
482 Обавезе за дивиденде
483 Обавезе за учешће у добитку
484 Обавезе за порезе, царине и друге дажбине из набавке или на терет трошкова
489 Остале обавезе за порезе, доприносе и друге дажбине
49 ПАСИВНА ВРЕМЕНСКА РАЗГРАНИЧЕЊА
490 Унапред обрачунати трошкови
491 Обрачунати приходи будућег периода
492 Разграничени приходи од потраживања по основу финансијског лизинга
494 Разграничени зависни трошкови набавке
495 Одложени приходи и примљене донације
496 Разграничени приходи по основу осталих потраживања
497 Разграничене обавезе за порез на додату вредност
498 Одложене пореске обавезе
499 Остала пасивна временска разграничења
Класа 5: Расходи
50 РАСХОДИ КАМАТА ПО ОСНОВУ ПОСЛА ФИНАНСИЈСКОГ ЛИЗИНГА 
500 Расходи камата на кредите и зајмове од матичних и зависних правних лица у земљи
501 Расходи камата на кредите и зајмове од осталих повезаних правних лица у земљи
502 Расходи камата на кредите и зајмове од осталих правних лица у земљи
503 Расходи камата на кредите и зајмове од матичних и зависних лица у иностранству
504 Расходи камата на кредите и зајмове од осталих повезаних лица у иностранству
505 Расходи камата на кредите и зајмове од осталих лица у иностранству
51 ТРОШКОВИ МАТЕРИЈАЛА КОЈИ СЕ ТРОШИ У ПРОЦЕСУ ПРУЖАЊА УСЛУГА И ТРОШКОВИ КОЈИ НАСТАЈУ ПО ОСНОВУ ПОСЛА ФИНАНСИЈСКОГ ЛИЗИНГА
510 Трошкови материјала који се троши у процесу пружања услуга, горива, мазива и енергије
511 Трошкови резервних делова, алата и инвентара
513 Трошкови који се фактуришу примаоцу лизинга
514 Други трошкови који настају по основу посла финансијског лизинга
515 Трошкови транспортних услуга
516 Трошкови премија осигурања
517 Трошкови сајмова
518 Трошкови рекламе и пропаганде
519 Остали трошкови 
52 ТРОШКОВИ ЗАРАДА, НАКНАДА ЗАРАДА И ОСТАЛИ ЛИЧНИ РАСХОДИ
520 Трошкови зарада и накнада зарада (бруто)
521 Трошкови пореза и доприноса на зараде и накнаде зарада на терет послодавца
522 Трошкови накнада по уговору о делу
523 Трошкови накнада по ауторским уговорима
524 Трошкови накнада по уговору о привременим и повременим пословима
525 Трошкови накнада физичким лицима по основу осталих уговора
526 Трошкови накнада члановима управног одбора
529 Остали лични расходи и накнадe
53 ОСТАЛИ ТРОШКОВИ ПОСЛОВАЊА
530 Трошкови интелектуалних услуга
531 Трошкови репрезентације
532 Трошкови који се фактуришу закупцу
533 Трошкови платног промета
534 Трошкови чланарина
535 Трошкови закупнина
536 Трошкови услуга одржавања
537 Трошкови истраживања и развоја
538 Трошкови осталих пореза и доприноса, царина и других дажбина
539 Остали непоменути трошкови пословања
54 ТРОШКОВИ АМОРТИЗАЦИЈЕ И РЕЗЕРВИСАЊА
540 Трошкови амортизације
542 Трошкови резервисања за задржана унапред наплаћена новчана обезбеђења
543 Резервисања за трошкове реструктурирања
544 Резервисања за накнаде и друге бенефиције запослених
545 Резервисања за трошкове судских спорова
549 Остала дугорочна резервисања
55 ФИНАНСИЈСКИ РАСХОДИ ПО ОСНОВУ КРЕДИТА, ЗАЈМОВА, ЗАКУПА И ПРОДАЈЕ
550 Расходи камата из односа с матичним и зависним правним лицима
551 Негативне курсне разлике из односа с матичним и зависним правним лицима
552 Расходи од ефеката валутне клаузуле из односа с матичним и зависним правним лицима
553 Расходи камата из односа са осталим повезаним правним лицима
554 Негативне курсне разлике из односа са осталим повезаним правним лицима
555 Расходи од ефеката валутне клаузуле из односа са осталим повезаним правним лицима
556 Остали расходи камата
557 Остале негативне курсне разлике
558 Остали расходи од ефеката валутне клаузуле
559 Расходи од учешћа у губитку зависних правних лица и заједничких улагања
56 ОСТАЛИ ФИНАНСИЈСКИ РАСХОДИ ПО ОСНОВУ ПОСЛА ФИНАНСИЈСКОГ ЛИЗИНГА
561 Негативне курсне разлике по основу посла финансијског лизинга из односа с матичним и зависним правним лицима
562 Расходи од ефеката валутне клаузуле по основу посла финансијског лизинга из односа с матичним и зависним правним лицима
564 Негативне курсне разлике по основу посла финансијског лизинга из односа са осталим повезаним правним лицима
565 Расходи од ефеката валутне клаузуле по основу посла финансијског лизинга из односа са осталим повезаним правним лицима
567 Остале негативне курсне разлике по основу посла финансијског лизинга
568 Остали расходи од ефеката валутне клаузуле по основу посла финансијског лизинга
57 ОСТАЛИ РАСХОДИ
570 Губици по основу расходовања и продаје нематеријалних улагања, некретнина, постројења, опреме и осталих средстава
571 Губици по основу расходовања и продаје предмета лизинга и осталих средстава преузетих у замену за ненаплаћена потраживања
572 Губици од инвестиција у зависна друштва, придружена друштва, заједничке подухвате и хартије од вредности
573 Губици од продаје материјала и расходи по основу расходовања залиха материјала
574 Мањкови
575 Расходи по основу ефеката уговорене заштите од ризика који не испуњавају услове да се искажу у оквиру ревалоризационих резерви
576 Расходи по основу директних отписа потраживања
577 Губици по основу финансијских деривата
578 Расходи по основу мање вредности штете процењене од друштва за осигурање у односу на књиговодствену вредност 
579 Остали непоменути расходи
58 РАСХОДИ ПО ОСНОВУ ОБЕЗВРЕЂЕЊА ИМОВИНЕ
580 Обезвређење нематеријалних улагања
581 Обезвређење сопствених некретнина, постројења и опреме и сталних средстава намењених продаји
582 Обезвређење финансијских средстава
583 Обезвређење потраживања по основу финансијског лизинга
584 Обезвређење средстава датих у закуп
585 Обезвређење залиха материјала који се троши у процесу пружања услуга и осталих датих аванса 
586 Обезвређење предмета лизинга и осталих средстава преузетих у замену за ненаплаћена потраживања
587 Обезвређење предмета лизинга и аванса датих за предмете лизинга 
588 Обезвређење потраживања по основу давања у закуп и продаје
589 Обезвређење потраживања из оперативног пословања
59 ГУБИТАК ПОСЛОВАЊА КОЈЕ СЕ ОБУСТАВЉА И ПРЕНОС РАСХОДА
590 Губитак пословања које се обуставља
599 Пренос расхода
Класа 6: Приходи
60 ПРИХОДИ ОД КАМАТА ПО ОСНОВУ ФИНАНСИЈСКОГ ЛИЗИНГА
600 Приходи од камата по основу финансијског лизинга
61 ПРИХОДИ ПО ОСНОВУ ПОСЛА ФИНАНСИЈСКОГ ЛИЗИНГА 
611 Приходи по основу накнаде за одобрење (обраду) захтева
613 Префактурисани трошкови по основу посла финансијског лизинга
614 Приходи по основу посла финансијског лизинга
615 Приходи по основу интеркаларне камате
617 Приходи по основу наплате трошкова издавања опомене и осталих трошкова у случају неизмирења обавеза примаоца лизинга 
618 Приходи по основу накнаде за опцију откупа предмета лизинга
62 ПРИХОДИ ПО ОСНОВУ ДАВАЊА У ЗАКУП 
620 Приходи по основу давања у закуп 
621 Приходи по основу накнаде за одобрење (обраду) захтева
623 Префактурисани трошкови по основу закупа
624 Приходи по основу наплате осталих трошкова реализације закупа 
627 Приходи по основу наплате трошкова у случају неизмирења обавеза закупца по основу уговора о закупу
63 ДОБИЦИ ПО ОСНОВУ ПРОДАЈЕ ПРЕДМЕТА ЛИЗИНГА И ОСТАЛИХ СРЕДСТАВА
630 Добици од продаје предмета лизинга и осталих средстава преузетих у замену за ненаплаћена потраживања
631 Добици од продаје предмета лизинга 
632 Остали добици од продаје
64 ОСТАЛИ ПОСЛОВНИ ПРИХОДИ
640 Приходи од субвенција, премија, дотација, регреса и компензација
642 Приходи од укидања дугорочних резервисања
645 Приходи од повраћаја пореских дажбина
646 Приходи по основу условљених донација
647 Приходи од чланарина
648 Приходи од тантијема и лиценцних накнада
649 Остали непоменути пословни приходи
65 ФИНАНСИЈСКИ ПРИХОДИ ПО ОСНОВУ КРЕДИТА, ЗАЈМОВА, ЗАКУПА И ПРОДАЈЕ
650 Приходи од камата по основу зајмова, закупа и продаје из односа с матичним и зависним правним лицима
651 Позитивне курсне разлике из односа с матичним и зависним правним лицима
652 Приходи од ефеката валутне клаузуле из односа с матичним и зависним правним лицима
653 Приходи од камата по основу зајмова, закупа и продаје из односа са осталим повезаним правним лицима
654 Позитивне курсне разлике из односа са осталим повезаним правним лицима
655 Приходи од ефеката валутне клаузуле из односа са осталим повезаним правним лицима
656 Остали приходи од камата
657 Остале позитивне курсне разлике
658 Остали приходи од ефеката валутне клаузуле
659 Приходи од учешћа у добитку зависних правних лица и заједничких улагања
66 ОСТАЛИ ФИНАНСИЈСКИ ПРИХОДИ ПО ОСНОВУ ПОСЛА ФИНАНСИЈСКОГ ЛИЗИНГА
661 Позитивне курсне разлике по основу посла финансијског лизинга из односа с матичним и зависним правним лицима
662 Приходи од ефеката валутне клаузуле по основу посла финансијског лизинга из односа с матичним и зависним правним лицима
664 Позитивне курсне разлике по основу посла финансијског лизинга из односа са осталим повезаним правним лицима
665 Приходи од ефеката валутне клаузуле по основу посла финансијског лизинга из односа са осталим повезаним правним лицима
667 Остале позитивне курсне разлике по основу посла финансијског лизинга
668 Остали приходи од ефеката валутне клаузуле по основу посла финансијског лизинга
67 ОСТАЛИ ПРИХОДИ
670 Добици од продаје нематеријалних улагања, некретнина, постројења, опреме и осталих средстава
671 Приходи од смањења обавеза
672 Добици од инвестиција у зависна друштва, придружена друштва, заједничке подухвате и хартије од вредности
673 Добици од продаје материјала
674 Вишкови
675 Приходи по основу ефеката уговорене заштите од ризика који не испуњавају услове да се искажу у оквиру ревалоризационих резерви
676 Наплаћена отписана потраживања 
677 Добици по основу финансијских деривата
678 Приходи по основу веће вредности штете процењене од друштва за осигурање у односу на књиговодствену вредност
679 Остали непоменути приходи
68 ПРИХОДИ ОД УМАЊЕЊА ОБЕЗВРЕЂЕЊА ИМОВИНЕ
680 Приходи од умањења обезвређења нематеријалних улагања
681 Приходи од умањења обезвређења сопствених некретнина, постројења и опреме и сталних средстава намењених продаји
682 Приходи од умањења обезвређења финансијских средстава
683 Приходи од умањења обезвређења потраживања по основу финансијског лизинга
684 Приходи од умањења обезвређења средстава датих у закуп
685 Приходи од умањења обезвређења залиха материјала који се троши у процесу пружања услуга и осталих датих аванса 
686 Приходи од умањења обезвређења предмета лизинга и осталих средстава преузетих у замену за ненаплаћена потраживања
687 Приходи од умањења обезвређења предмета лизинга и аванса датих за предмете лизинга 
688 Приходи од умањења обезвређења потраживања по основу давања у закуп и продаје
689 Приходи од умањења обезвређења потраживања из оперативног пословања
69 ДОБИТАК ПОСЛОВАЊА КОЈЕ СЕ ОБУСТАВЉА И ПРЕНОС ПРИХОДА
690 Добитак пословања које се обуставља
699 Пренос прихода
Класа 7: Отварање и закључак рачуна стања и успеха 
70 ОТВАРАЊЕ ГЛАВНЕ КЊИГЕ 
700 Отварање главне књиге
71 ЗАКЉУЧАК РАЧУНА УСПЕХА
710 Расходи и приходи
711 Добитак и губитак пословања које се обуставља
712 Пренос укупног резултата
72 РАЧУН ДОБИТКА И ГУБИТКА
720 Добитак или губитак
721 Порески расход периода
722 Одложени порески расходи и приходи периода 
723 Лична примања послодавца
724 Пренос добитка или губитка
73 ЗАКЉУЧАК РАЧУНА СТАЊА 
730 Изравнање рачуна стања
74 СЛОБОДНА ГРУПА
Класа 8: Ванбилансна евиденција
88 ВАНБИЛАНСНА АКТИВА
89 ВАНБИЛАНСНА ПАСИВА
Класа 9: Слободна класа