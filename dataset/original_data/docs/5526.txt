На
основу члана 35. став 2. Закона о планирању и изградњи („Службени гласник РС”, бр.
72/09 и 81/09 – исправка) и члана 42. став 1. Закона о Влади („Службени гласник
РС”, бр. 55/05, 71/05 – исправка, 101/07 и 65/08),
Влада
доноси

 

 

УРЕДБУ

о утврђивању Просторног плана подручја
посебне намене Националног парка Копаоник

„Службени гласник РС“, број 95 од
17. новембра 2009.
 
 

Члан 1.
Утврђује
се Просторни план подручја посебне намене Националног парка Копаоник (у даљем тексту:
Просторни план), који је одштампан уз ову уредбу и чини њен саставни део.

 

Члан 2.
Просторним
планом утврђују се основе организације, коришћења, уређења и заштите подручја Националног
парка Копаоник на деловима територије општина Рашка, Брус и Лепосавић.

 

Члан 3.
Просторни
план састоји се из текстуалног дела и графичких приказа.
Текстуални
део Просторног плана објављује се у „Службеном гласнику Републике Србије”.
Графички
прикази (рефералне карте) израђени су у размери 1:50.000, и то: реферална карта
1. Заштита природе, природних вредности и непокретних културних добара; реферална
карта 2. Намена простора; реферална карта 3. Организација туристичких садржаја,
насеља и саобраћаја; реферална карта 4. Техничка инфраструктура.
Графичке
приказе из става 3. овог члана, израђене у 12 примерака, оверава својим потписом
министар надлежан за послове просторног планирања.

 

Члан 4.
Просторни
план спроводи се израдом и доношењем развојних планова и програма, урбанистичким
плановима, програмима уређења грађевинског земљишта, као и програмима заштите животне
средине и природе.

 

Члан 5.
Графички
прикази из члана 3. став 3. ове уредбе чувају се трајно у Влади (један комплет),
Министарству за инфраструктуру (три комплета), Министарству економије и регионалног
развоја (један комплет), Министарству животне средине и просторног планирања (један
комплет), Јавном предузећу „Национални парк Копаоник” (један комплет), општини Рашка
(један комплет), општини Брус (један комплет), општини Лепосавић (један комплет)
и Републичкој агенцији за просторно планирање (два комплета).
Аналитичко-документациона
основа на којој се заснива Просторни план чува се у Републичкој агенцији за просторно
планирање.

 

Члан 6.
Право
на непосредан увид у графичке приказе из члана 3. став 3. ове уредбе имају правна
и физичка лица, под условима и на начин који ближе прописује министар надлежан за
послове просторног планирања.

 

Члан 7.
Урбанистички
планови и пројекти ускладиће се са одредбама ове уредбе на начин утврђен Просторним
планом.
Планови
и програми развоја који се доносе по посебним прописима, прописи и други општи акти
ускладиће се са одредбама ове уредбе у року од годину дана од дана њеног ступања
на снагу.
Урбанистички
планови и пројекти, планови и програми развоја донети до дана ступања на снагу ове
уредбе, примењују се у деловима који нису у супротности са овом уредбом.

 

Члан 8.

Ова
уредба ступа на снагу осмог дана од дана објављивања у „Службеном гласнику Републике
Србије”.
 

 

05 број 110-6525/2009-003

У Београду, 22. октобра 2009. године

Влада

Први потпредседник Владе –

заменик председника Владе,

Ивица Дачић, с.р.

	ПРОСТОРНИ ПЛАН ПОДРУЧЈА ПОСЕБНЕ НАМЕНЕ НАЦИОНАЛНОГ ПАРКА КОПАОНИК

I. ПОЛАЗНЕ ОСНОВЕ

1. Границе и биланс 
	површина подручја Просторног плана у односу на зоне заштите Националног 
	парка

	Подручје Просторног плана подручја посебне намене Националног парка Копаоник 
	(у даљем тексту: Просторни план) обухвата подручје Националног парка 
	Копаоник (у даљем тексту: НПК), са зонама I, II и III степена заштите и 
	подручје заштитне зоне НПК, на деловима територија општина Рашка, Брус и 
	Лепосавић.

1.1. Подручје Националног 
	парка

	Подручје НПК обухвата укупну површину од 12.106,03 ha, од чега на територији 
	општине Рашка 7.886,47 ha у деловима десет катастарских општина и на 
	територији општине Брус 4.219,56 ha у деловима осам катастарских општина. 
	Разграничење подручја НПК и његових зона заштите извршено је у односу на 
	главне постојеће кориснике простора, по најприкладнијим техничким елементима 
	за овакву врсту просторног плана. Највећи део подручја НПК обухвата државна 
	шума са великим катастарским парцелама. Зато је подручје НПК најдетаљније 
	физички идентификовано и подељено постојећом Општом шумском основом НПК из 
	1994. године (чија се подела на газдинске јединице и одељења задржава и у 
	новој Општој шумској основи од 2004. године). За разграничење подручја 
	непосредне заштите НПК у оквиру заштитне зоне НПК коришћене су постојеће 
	шумско-привредне основе за газдинске јединице "Велики Влах - Јадовник - 
	Треска" и "Кремићке шуме" у општини Рашка и "Копаоник" у општини Брус. На 
	основу ових докумената, границе НПК и његових зона заштите дефинисане су 
	претежно границама целих шумских одељења газдинских јединица (у даљем 
	тексту: ГЈ) и мањим делом границама одсека у оквиру шумских одељења. Мање 
	деонице граница НПК и зона његове заштите, необухваћене постојећом Општом 
	шумском основом, одређене су границама општина, топографским ознакама (река, 
	пут, развође слива, врх са тригонометром и слично) и границом грађевинског 
	подручја насеља.

	Подручје НПК по Простором плану разграничено је следећим елементима 
	идентификације у оквиру важећих Општих шумских основа Националног парка:

	1) У оквиру општине Рашка - граница подручја НПК у оквиру општине Рашка 
	одређена је шумским одељењима ГЈ "Барска река", ГЈ "Самоковска река" и ГЈ 
	"Гобељска река", општинским/покрајинским границама и топографским 
	елементима. Граница од тромеђе општина Рашка, Брус и Лепосавић, где се 
	истовремено сустичу ГЈ "Барска река" и ГЈ "Самоковска река", води ка западу 
	границом општина Рашка и Лепосавић, односно границама одељења 70 и 71 ГЈ 
	"Барска река" до места где се одељење 71 ГЈ "Барска река" одваја од 
	општинске/покрајинске границе; наставља даље ободом одељења 71, 72 и 67 ГЈ 
	"Барска река" и пресецајући регионални пут Р-119а наставља ободом одељења 
	66, 60, 59, 57, 56, 55, 52 и 53 ГЈ "Барска река" до двомеђе одељења 53 и 
	одељења 54 ГЈ "Барска река", обухватајући одељење 54 до његове поновне 
	двомеђе са одељењем 53; 
	одатле кратко наставља границом одељења 53, да би се одвојила од државног 
	шумског земљишта ка западу развођењем између Барске и Лисинске реке до 
	тригонометарске тачке чукар (1.267 mнв), обухватајући приватно земљиште, 
	одакле скреће ка северу локалним путем до Барске реке; од Барске реке 
	наставља претежно ка северу обухватајући одељења 19, 14, 17, 16, 15, 9, 8, 
	7, 6, 5, 4, 3, 2 и 1 ГЈ "Барска река" до границе са ГЈ "Самоковска река"; 
	одатле наставља такође претежно у правцу севера обухватајући одељења 142, 141, 
	140, 143, 138 и 137 до тромеђе одељења 137, 136 и 135 ГЈ "Самоковска река"; 
	даље обухвата одељења 135 и 134 ГЈ "Самоковска река" до додира са 
	регионалним путем Р119а; одатле скреће претежно према истоку залазећи 
	узводно уз Самоковску реку границом одељења 133 до тромеђе одељења 133, 132 
	и 131 ГЈ "Самоковска река"; даље наставља границама одељења 131 и 1 ГЈ 
	"Самоковска река" до границе са ГЈ "Гобељска река"; у оквиру ГЈ "Гобељска 
	река" граница, претежно у правцу истока и североистока, обухвата одељења 
	116, 93, 94, 95, 92, 85, 83, 84, 82, 81, 80, 54, 53, 52, 51, 49, 50, 14, 15 
	и 16 ГЈ "Гобељска река" до двомеђе одељења 16 са приватним земљиштем на 
	Шиљиковцу; одавде 
	скреће ка југоистоку за 400 метара, заобилазећи приватно 
	обрадиво земљиште, а затим ка североистоку до најистуренијег западног дела 
	одељења 13 и даље границама одељења 13, 12, 11, 10, 5, 6 и 7 ГЈ "Гобељска 
	река" до двомеђе са одељењем 8; даље води границом одељења 8, обухвата 
	одељење девет и приватно земљиште приближно величине одељења 9, да би се 
	завршила на граници ГЈ "Гобељска река" и ГЈ "Брзећка река", односно на 
	граници општина Рашка и Брус;

	2) У оквиру општине Брус - граница подручја НПК у оквиру општине Брус 
	одређена је одељењима ГЈ "Брзећка река", границом ранијег друштвеног поседа 
	ПТК "Копаоничанка", границом грађевинског подручја насеља Брзеће по важећим 
	Изменама и допунама урбанистичке уређајне основе Брзећа из 1988. године, 
	регионалним путем Р-218, општинском/покрајинском границом и топографским 
	елементима. Граница почев од споја граница општина Брус и Рашка на северном 
	делу НПК обухвата одељења 115, 116, 117, 114, 111, 108, 107 и 106 ГЈ 
	"Брзећка река"; даље према југу наставља границом ранијег поседа ПТК 
	"Копаоничанка" до Сребрначке реке; одатле скреће према истоку Сребрначком 
	реком до одељења 103 и даље границама одељења 103, 101, 100, 99, 96 до 
	одељења 95; потом обухвата чистину "1" одељења 95 до одељења 93 и источном 
	границом овог одељења води према југу до грађевинског подручја Брзећа; даље 
	наставља северном ивицом грађевинског подручја овог насеља, односно јужним 
	границама одељења 93 и 92 до одељења 90; граница даље залази у Брзећку реку 
	по границама одељења 90, 62, 61 и 60 до западне ивице грађевинског подручја 
	Брзећа и наставља даље југозападном и западном границом грађевинског 
	подручја Брзећа кроз одељења 60, 59, 58 
	и 54; даље према југу граница наставља западном ивицом грађевинског подручја 
	Брзећа према приватном земљишту и затим регионалним путем Р-218 до одељења 
	51, па даље истим регионалним путем и границама одељења 51, 52 и 53 до 
	двомеђе одељења 53 и 1; граница даље обухвата одељења 1, 2, 3, 4, 6, 5, 10 и 
	11 до споја овог последњег са границом између општина Лепосавић и Брус; 
	општинском/покрајинском границом и границама одељења 12, 13 и 14 граница НПК 
	води до тромеђе општина Рашка, Брус и Лепосавић.

1.2. Зоне заштите у 
	оквиру Националног парка Копаоник

	Подручје НПК подељено је по степенима заштићености на три основне зоне 
	заштите, односно на три категорије површина. Ове зоне заштите разграничене 
	су, у складу са Општом шумском основом НПК и топографским елементима.

	Локалитети у I степену заштите (природни резервати, 
	споменици природе и непокретна културна добра), укупно 1.459,05 ha

	У оквиру општине Рашка, укупно 991,78 ha:

	1) природни резерват "Барска река" - захвата одељења 27, 28 без одсека "а", 
	29 без одсека "а" и мањег дела одсека "б", 30 и 31 без дела одсека "а", ГЈ 
	"Барска река", укупне површине од 82,05 ha, све на државном земљишту;

	2) природни резерват "Козје стене" - захвата одељења 1, 2, 3, 4 и 5, ГЈ 
	"Барска река" и одељења 119, 120, 121, 122, 123, 124, 125, 126, 127, 128, 
	129, 130, 12, 13, 139 чистина "1" и део одсека "а", 140, део одсека "б" и 
	део чистине "1" (200 m од гребенске линије одељења), 141 део и 142 део (300 
	m од гребенске линије одељења), ГЈ "Самоковска река", укупне површине од 
	471,38 ha, све на државном земљишту;

	3) природни резерват "Јанкове баре" - захвата одељења 21, 22, 23, 24 одсек 
	"а" - испод пута, 28 и 29, ГЈ "Самоковска река", укупне површине од 109,30 
	ha, све на државном земљишту;

	4) природни резерват "Самоковска река" - захвата одељења 93, 94, 95 и 96 без 
	одсека "б", ГЈ "Самоковска река", укупне површине од 71,38 ha, све на 
	државном земљишту;

	5) природни резерват "Вучак" - захвата одељења 99, одсек "а", 101, део 
	одсека "а" испод шумског пута, 104, 1, 2, 105 и 106, одсек "а", ГЈ "Гобељска 
	река", укупне површине од 64,18 ha, све на државном земљишту;

	6) природни резерват "Мркоње" - захвата одељења 45 и 46 - одсек "а", ГЈ 
	"Гобељска река", укупне површине од 29,16 ha, све на државном земљишту;

	7) природни резерват "Гобеља" - захвата одељења 30, 31, 32, 33 и 34, ГЈ 
	"Гобељска река", укупне површне од 140,00 ha, све на државном земљишту;

	8) 15 споменика природе - укупне површине 23,2877 ha;

	9) седам непокретних културних добара - укупне површине 1,04 ha.

	У оквиру општине Брус, укупно 467,27 ha:

	1) природни резерват "Беле стене" - захвата одељења 78 и 81 ГЈ "Брзећка 
	река" са четинарском шумом јужно од старог пута Брзеће-Копаоник (43,21 ha на 
	државном земљишту) и део ливада и остењака северно од старог пута 
	Брзеће-Копаоник (33,0 ha друштвеног земљишта у поседу ПТК "Копаоничанка", 
	Брус), укупне површине од 76,21 ha;

	2) природни резерват "Метође" - захвата одељења 67, 69, 70, 71, 83, одељци 
	"е" и "д" и 82 - део, ГЈ "Брзећка река", укупне површине од 106,85 ha, све 
	на државном земљишту;

	3) природни резерват "Јелак" - захвата одељења 64, 65 и 66, ГЈ "Брзећка 
	река", укупне површине од 57,14 ha, све на државном земљишту;

	4) природни резерват "Дубока" - захвата одељења 23, 24, 25, 26, 49 и 50, ГЈ 
	"Брзећка река", укупне површине од 128,94 ha, све на државном земљишту;

	5) природни резерват "Јеловарник" - захвата одељења 15, одсек "б", 16 и 17, 
	ГЈ "Брзећка река", укупне површине од 61,87 ha, све на државном земљишту;

	6) природни резерват "Суво Рудиште" - захвата одељења 31, део до жичаре 
	Дубока - Панчићев врх и 32, део до жичаре Дубока - Панчићев врх, ГЈ "Брзећка 
	река", површине од 31,63 ha, све на државном земљишту;

	7) 12 споменика природе - укупне површине 3,25 ha;

	8) 11 непокретних културних добара - укупне површине 1,38 ha.

	Површине у II степену заштите (зоне предеоних целина, 
	станишта природних реткости, остале природне вредности и непокретна културна 
	добра), укупно 3.941,46 ha

	У оквиру општине Рашка у II степену заштите су велика континуална зона 
	предеоних целина сливова Барске и Самоковске реке, Речице и Гобељске реке 
	укупне површине од 3.187,65 ha и локалитет на Панчићевом врху површине од 
	9,85 ha, укупно 3.197,5 ha и са површинама осталих природних вредности 
	(17,47 ha) свега 3.214,97 ha природних добара, односно са површинама 
	непокретних културних добара (1,5 ha), свега 3.216,47 ha. Ове површине су 
	највећим делом у оквиру ГЈ "Барска река", ГЈ "Самоковска река" и ГЈ 
	"Гобељска река", а мањим делом у оквиру приватног земљишта. Површине су 
	дефинисане следећим границама:

	1) континуална зона предеоне целине сливова Барске, Самоковске и Гобељске 
	реке: од полазне тачке на окуци пута Р-119а изнад улаза у НПК из правца 
	Јошаничке Бање зона је у правцу југа одређена границама одељења 1, 2, 3, 4, 
	5, 6 и 10 до границе одељења 13 ("Козје стене" у I степену заштите) ГЈ 
	"Самоковска река"; граница даље наставља претежно према истоку границама 
	одељења 13, 14 и 9 ГЈ "Самоковска 
	река" и границом одељења 112, ГЈ "Гобељска река" до одељења 106 део 
	("Вучак", у I степену заштите, исте ГЈ); даље наставља претежно ка истоку 
	границама одељења 106, 105 и 99 (све у I степену заштите, "Вучак") и даље 
	границом одељења 100 према истоку и даље границама одељења 100, 101 део и 
	102, ГЈ "Гобељска река" до границе са ГЈ "Самоковска река"; граница даље 
	наставља према југу границом ГЈ "Самоковска река" (односно ободом одељења 24 
	ове ГЈ) и према југоистоку границама одељења 67 и 66 и поново границом ГЈ 
	"Самоковска река"/ГЈ "Гобељска река" (одељења 40 и 41 ГЈ "Самоковска река") 
	до одељења 34 ГЈ "Гобељска река"; одатле граница скреће ка северу дуж 
	границе одељења 34 ("Гобеља", у I степену заштите) и даље дуж граница 
	одељења 36, 37, 40, 41, 46 и 49 ГЈ 
	"Гобељска река" до границе НПК; даље води границом НПК обухватајући одељење 
	46 и део одељења 50 ГЈ "Гобељска река"; одатле скреће ка југоистоку и југу 
	обухватајући део одељења 50, као и цела одељења 44, 26, 27, 28 и 29, до 
	одељења 30 ГЈ "Гобељска река"; даље ка југу граница се поклапа са границом I 
	степена заштите ("Гобеља", одељења 30, 31 и 32, односно граница између ГЈ 
	"Брзећка река" и ГЈ "Гобељска река" и између општина Рашка и Брус); даље ка 
	југу и југозападу граница води границама одељења 53, 
	54, 59, 66, 82 и 83 до одељења 93 ГЈ "Самоковска река"; на ободу одељења 93 
	граница се поклапа са И степеном заштите ("Самоковска река" до границе са ГЈ 
	"Барска река", одакле наставља ка југу и југозападу границама одељења 45, 
	47, 51 и 55 ГЈ "Барска река" до границе НПК; одатле граница наставља 
	претежно ка западу границом НПК обухватајући одељења 55, 52, 53, 54, 22, 21, 
	20 и део 19 до шумског пута; одатле граница наставља претежно ка северу 
	шумским путем кроз одељења 19, 18, 14, 13, 12 и 11 ГЈ "Барска река" до 
	границе ГЈ "Барска река"/ГЈ "Самоковска река"; одатле граница наставља 
	претежно ка северозападу границом ГЈ "Барска река"/ГЈ "Самоковска река" до I 
	степена заштите ("Козје стене"); граница се даље поклапа са границом И 
	степена заштите ("Козје стене") и границом НПК у оквиру ГЈ "Барска река" и 
	ГЈ "Самоковска река" до одељења 131 ГЈ "Самоковска река" и ободом овог 
	одељења наставља до границе НПК у Самоковској реци; границом НПК 
	обухватајући одељења 131 и 1 ГЈ "Самоковска река" граница долази до полазне 
	тачке;

	2) локалитет на Панчићевом врху: обухвата делове одељења 70 ГЈ "Барска река" 
	и 88 ГЈ "Самоковска река" и ограничен је са југа покрајинском границом и 
	границом НПК, са истока границом између општина Рашка и Брус, са 
	североистока жичаром Суво Рудиште-Панчићев врх, са севера планинском стазом 
	и са запада војним путем.

	У оквиру општине Брус у II степену заштите су зоне предеоних целина: Јарам - 
	Брзећка река површине 483,154 ha и Дубоке површине 170,72 ha као и локалитет 
	Панчићев врх површине 53,33 ha, укупно 707,21 ha, а са стаништима природних 
	реткости (0,8 ha) и осталим природним вредностима (14,98 ha) свега 723,99 ha 
	природних добара, односно са непокретним културним добрима (1,0 ha) свега 
	724,99 ha. Ове површине су највећим делом у оквиру ГЈ "Брзећка река" и мањим 
	делом у оквиру друштвеног, приватног и осталог државног земљишта, а 
	дефинисане су следећим границама:

	1) зона Јарам - Брзећка река обухвата одељења 72, 80, 79, 78, 81, 82 део, 83 
	део, 84, 85, 86, 87, 88, 89, 90, 62, 63, 61, 57 део и 56 део, ГЈ "Брзећка 
	река". Граница зоне поклапа се делом са границама површина у I степену 
	("Беле стене", "Метође" и "Јелак");

	2) зона Дубоке обухвата одељења 27, 42, 43, 44, 45, 46, 47 
	и 48, ГЈ "Брзећка река". Граница зоне поклапа се делом са границом површине 
	у I степену ("Дубока");

	3) локалитет Панчићев врх обухвата делове одељења 35, 33, 
	32 и 31 ГЈ "Брзећка река", 
	приватно и остало државно земљиште. Граница локалитета поклапа се делом са 
	границама површина у I степену ("Суво рудиште" и "Јеловарник").

	Зона III степена заштите

	У зони III степена заштите налазе се све остале површине НПК ван утврђених 
	основних површина у I и II степену заштите. Ова зона обухвата у оквиру НПК 
	површину од укупно 6.691,243 ha, од чега у општини Рашка 3.678,2223 ha и у 
	општини Брус 3.013,02 ha.

1.3. Заштитна зона 
	Националног парка Копаоник

	Око подручја НПК предвиђена је заштитна зона која захвата укупно 20.538,27 
	ha, од чега 10.379,23 ha у оквиру општине Рашка, 5.945,17 ha у оквиру 
	општине Брус и 4.213,87 ha у оквиру општине Лепосавић.

	Заштитна зона НПК дефинисана је спољним границама катастарских општина на 
	територијама општина Рашка и Брус, чији су делови захваћени подручјем НПК, 
	као и спољним границама катастарских општина у оквиру општине Лепосавић, 
	које на граници АП Косово и Метохија додирују НПК. Посматрано по општинама и 
	месним заједницама (у даљем тексту: МЗ) то су следеће катастарске општине (у 
	даљем тексту: КО):

	У оквиру општине Рашка:

	1) КО Шипачина, КО Тиохе (МЗ Рудница);

	2) КО Лисина, КО Копаоник (МЗ Копаоник);

	3) КО Семетеш, КО Бадањ (МЗ Радошиће);

	4) КО Кремиће (МЗ Брвеник);

	5) КО Јошаничка Бања, КО Раковац, КО Црна Глава (МЗ 
	Јошаничка Бања).

	6) Укупно у оквиру општине Рашка - десет КО у склопу пет МЗ.

	У оквиру општине Брус:

	1) КО Бозољин, КО Равниште, КО Кнежево (МЗ Ђерекаре);

	2) КО Брзеће, КО Гочманци, КО Ливађе (МЗ Брзеће);

	3) КО Паљевштица (МЗ Влајковци);

	4) КО Крива Река (МЗ Крива Река).

	Укупно у оквиру општине Брус - осам КО у склопу четири МЗ.

	У оквиру општине Лепосавић:

	1) КО Бело Брдо, КО Гувниште (МЗ Бело Брдо);

	2) Укупно у оквиру општине Лепосавић - две КО у склопу једне МЗ.

	Заштитна зона НПК подељена је на два подручја:

	1) подручје непосредне заштите НПК (са обухватом свих заштићених природних и 
	непокретних културних добара ван подручја НПК, као и свих значајнијих насеља 
	по ободу НПК);

	2) подручје посредне заштите НПК (остали простор заштитне зоне).

	Подручје непосредне заштите НПК (као основна зона, без издвајања површина 
	појединачних објеката заштићених природних и непокретних културних добара 
	дисперзованих у овој зони) захвата укупну површину од 9.753,28 ha и 
	ограничено је целим одељењима газдинских јединица ЈП "Србијашуме" (где је 
	могуће) и топографским елементима (путеви, развођа, реке и друго) на осталом 
	делу.

	У оквиру општине Рашка подручје непосредне заштите НПК захвата површину од 
	4.614,48 ha. На северу обухвата локалитет Доња и терене погодне за алпско 
	скијање северно од насеља Црна Глава, затим подручје Црне Главе, коридор 
	новог прилазног пута Црној Глави, ширу зону насеља Марићи, коридор пута 
	Р-119 од Марића до Јошаничке Бање и ширу површину насеља Јошаничка Бања. На 
	западу граница је одређена одељењима ГЈ "Кремићке шуме", Рашка и ГЈ "Велики 
	Влах - Јадовник - Треска", Рашка, коригована заобилажењем постојећих 
	рудокопа и рудоносних дацитоандезита и обухватањем природних и непокретних 
	културних добара. На југозападу граница обухвата ширу зону насеља Лисина - 
	Чајетина - Костовац, мимоилазећи део потенцијалне рудне зоне.

	У општини Брус подручје непосредне заштите НПК захвата површину од 3.900,34 
	ha. Обухвата коридор прилазног пута насељу Крива Река (излазећи једним делом 
	на спољну границу заштитне зоне НПК и ширу зону овог насеља), као и главни 
	прилазни саобраћајни коридор из правца Бруса и Блажева са зонама насеља 
	Гочманци, Брзеће, Равниште и Ђерекаре. Од Паљевштице на северу, до Ђерекара 
	на југу, граница овог подручја поклапа се са источном границом 
	заштитне зоне НПК. За мањи део границе овог подручја коришћени су елементи 
	разграничења ШГЈ "Копаоник", Брус.

	У општини Лепосавић подручје непосредне заштите НПК 
	простире се на површини од 1.238,46 ha. Обухвата ширу 
	зону насеља Бело Брдо, погодне терене за алпско скијање изнад овог насеља и 
	нови пут Лисина-Бело Брдо-Запланина.

	Подручје посредне заштите НПК простире се од границе подручја непосредне 
	заштите НПК до спољне границе заштитне зоне НПК, односно до границе подручја 
	Просторног плана и захвата укупно 10.784,99 ha, од чега 5.764,75 
	ha у оквиру општине Рашка, 2.044,83 ha у оквиру општине Брус и 2.975,41 ha у 
	оквиру општине Лепосавић.

1.4. Локалитети 
	појединачних природних и непокретних културних добара

	У оквиру површина и локалитета I, II и III степена заштите на подручју НПК и 
	у заштитној зони НПК (подручје непосредне заштите НПК) дисперзован је 
	одређен број објеката заштићених природних и непокретних културних добара. 
	Површине појединачних природних и непокретних културних добара у рангу I 
	степена заштите лоцираних у природним резерватима обухваћене су површинама 
	наведених резервата. Површине појединачних природних и непокретних културних 
	добара у рангу II степена заштите лоцираних у зонама предеоних целина II 
	степена обухваћене су површинама наведених зона. Појединачна природна добра 
	у рангу I степена заштите лоцирана у зонама II степена заштите заузимају 
	укупно 23,01 ha (22,01 ha у општини Рашка и 
	1,00 ha у општини Брус), лоцирана у зони III степена заштите укупно 3.53 ha 
	(1,28 ha у општини Рашка и 2,25 ha у општини Брус) и лоцирана у заштитној 
	зони НПК укупно 2,57 ha (2,45 ha у општини Рашка и 0,12 ha у општини Брус), 
	свега 29,11 ha. Појединачна природна добра у рангу II степена заштите 
	лоцирана у зони III степена заштите заузимају укупно 33,25 ha (17,47 ha у 
	општини Рашка и 15,78 ha у општини Брус) и лоцирана у заштитној зони НПК 
	укупно 4,21 ha (4,20 ha у општини Рашка и 0,01 ha у општини Брус), свега 
	37,46 ha. Појединачна непокретна културна добра у рангу I степена заштите 
	лоцирана у зонама II степена заштите заузимају укупно 1,79 ha (0,62 ha у 
	општини Рашка и 1,17 ha у општини Брус), лоцирана у зони III степена заштите 
	укупно 0,63 ha (0,42 ha у општини Рашка и 0,21 ha у општини Брус) и лоцирана 
	у заштитној зони НПК укупно 12,42 ha (11,16 ha у општини Рашка, 1,13 ha у 
	општини Брус и 0,13 ha у општини Лепосавић), свега 14,84 ha. Појединачна 
	непокретна културна добра у рангу II степена заштите лоцирана у зони III 
	степена заштите заузимају укупно 2,50 ha (1,50 ha у општини Рашка и 1,00 ha 
	у општини Брус) и лоцирана у заштитној зони НПК укупно 1,50 ha (све у 
	општини Брус), свега 4,00 ha. Укупно, појединачни објекти природних и 
	непокретних културних добара у рангу I и II степена ван основних површина у 
	овим зонама заштите обухватају 85,41 ha.

	Идентификацију граница локалитета појединачних природних добара и 
	непокретних културних добара у рангу I 
	степена заштите ван природних резервата, као и граница локалитета 
	појединачних природних добара и непокретних културних добара у рангу II 
	степена заштите, извршиће Завод за заштиту природе Србије по прописаној 
	процедури.

1.5. Биланс површина 
	подручја Просторног плана по зонама заштите

	У односу на зоне заштите, подручје Просторног плана имаће следећи биланс 
	површина:

Табела 1. Биланс 
	површина подручја Просторног плана по зонама заштите




				Зоне заштите

				Површине и објекти

				На територији општине Рашка

				На територији општине Брус

				На територији општине Лепосавић

				Укупно



				 

				 

				ha

				ha

				ha

				ha



				I степен

				Козје стене

				471.38

				0

				0

				471.38




				Вучак

				64.18

				0

				0

				64.18


 

				Јанкове Баре

				109.30

				0

				0

				109.30


 

				Мркоње

				29.16

				0

				0

				29.16


 

				Барска река

				82.05

				0

				0

				82.05


 

				Самоковска река

				71.38

				0

				0

				71.38


 

				Гобеља

				140.0

				0

				0

				140.0


 

				Беле стене

				0

				76.21

				0

				76.21


 

				Метође

				0

				106.85

				0

				106.85


 

				Јелак

				0

				57.14

				0

				57.14


 

				Суво Рудиште

				0

				31.63

				0

				31.63


 

				Дубока

				0

				128.94

				0

				128.94


 

				Јеловарник

				0

				61.87

				0

				61.87


 

				укупно резервати (1)

				967.45

				462.64

				0

				1430.09




				Појединачна природна и непокретна културна добра

				у зони II степена заштите (2)

				22.63

				2.17

				0

				24.8


 
 
у зони III степена заштите (3)
1.70
2.46
0
4.16


 
 
у заштитној зони (4)
13.61
1.25
0.13
14.99



				 

				 

				укупно (2+3+4)

				37.94

				5.88

				0.13

				43.95



				 

				Укупно у НПК (1+2+3)

				991.78

				467.27

				0

				1459.05



				 

				Укупно I степен (1+2+3+4) у ПП

				1005.39

				468.52

				0.13

				1474.04



				II степен 3197.5

				Барска, Самоковска и Гобељска река

				3187.65

				0

				0

				3187.65


 

				Панчићев врх

				9.85

				53.33

				0

				63.18




				Дубока

				0

				170.72

				0

				170.72


 

				Јарам-Брзећка река

				0

				483.154

				0

				483.154



				 

				Укупно зоне II степена заштите (1)

				3197.5

				707.21

				0

				3904.71



				 

				Појединачна природна и непокретна културна добра

				у зони IIII степен заштите (2)

				18.97

				16.78

				0

				35.75


 
 
у заштитној зони (3)
5.70
0.01
5.00
10.71



				 

				 

				укупно (2+3)

				24.67

				16.79

				5.00

				46.46



				 

				Укупно у НПК (1+2)

				3216.47

				723.99

				0

				3940.46



				 

				Укупно II степен у ПП (1+2+3)

				3222.17

				724.00

				5.00

				3951.17



				III степен

				 

				3678.22

				3028.30

				0

				6706.52





				Укупно подручје НПК

				7886.47

				4219.56

				0

				12106.03



				 

				Подручје непосредне заштите

				4614.48

				3900.34

				1238.46

				9753.28



				 

				Подручје посредне заштите

				5764.75

				2044.83

				2975.41

				10784.99



				 

				Укупно заштитна зона

				10379.23

				5945.17

				4213.87

				20538.27



				 

				Укупно подручје Просторног плана

				18285.01

				10165.99

				4219

				32670




2. Обавезе, услови и 
	смернице из планских докумената вишег реда

	Од планских докумената вишег реда, за Просторни план подручја НПК релевантне 
	су само одредбе Просторног плана Републике Србије (Закон о Просторном плану 
	Републике Србије - "Службени гласник РС", број 13/96).

	По одредбама Просторног плана Републике Србије (у даљем тексту: ППРС), 
	подручје Копаоника (и у оквиру њега подручје Просторног плана) планирано је 
	са следећим наменама и функцијама:

	1) у поглављу V.3 Заштита природних добара, простор Копаоника обухваћен је 
	подручјем изузетних природних вредности од посебног значаја - Националним 
	парком Копаоник (проглашен 1981. године, са границама утврђеним Просторним 
	планом подручја Националног парка 1989. године, за НПК у оквиру општина 
	Рашка и Брус, за заштитну зону НПК у оквиру општина Рашка, Брус и 
	Лепосавић), подручјем са значајним природним вредностима (простор Шаторица - 
	Пилатовица на територијама општина Куршумлија, Лепосавић и Подујево), као и 
	ширим подручјем претежно природних екосистема и мањим делом 
	природно-антропогених екосистема; међу регионалним приоритетима заштите 
	природних добара у средишној Србији и у АП Косово и Метохија на првом месту 
	су планинска подручја (заједно са заштитом изворишта и водотока прве 
	категорије); међу подручјима предложеним за стицање међународног статуса 
	заштите, Копаоник је номинован за упис у листу МАВ ("човек и биосфера"); у 
	поглављу VII. Примена и спровођење ППРС, подпоглавље 4. Смернице за примену 
	ППРС у другим просторним и урбанистичким плановима, 4.8 Заштита природних 
	добара, потврђени су општи и заједнички услови заштите и управљања природним 
	добрима у складу са законом, уз обавезно заснивање ових активности на 
	анализама утицаја на животну средину, просторним и урбанистичким плановима; 
	у подпоглављу 5. Доношење просторних планова за уже просторне целине, 
	предвиђена је израда просторних планова подручја посебне намене за подручја 
	природних добара, националне паркове, веће природне резервате и паркове 
	природе; у подпоглављу 7. Програмско-истраживачка подршка остваривању ППРС, 
	7.1 Програмска подршка, предвиђена је израда посебне националне стратегије 
	заштите природних добара, одржања и заштите биодиверзитета, израда катастра 
	нестабилних и еродибилних подручја и локалитета угрожених атмосферским 
	непогодама и друго;

	2) у поглављу V.4. Заштита непокретних културних добара, подручје Копаоника 
	је без капиталних непокретних културних добара, али се на њега наслања 
	Ибарско-рашка зона средњевековног културног наслеђа (са Студеницом и Расом 
	са Сопоћанима, уписаним у Листу светске природне и културне баштине UNESCO, 
	и другим споменицима културе), као и Ибарско-ситничка зона средњевековног 
	културног наслеђа, уз остале зоне, средишта и објекте културних добара од 
	изузетног и великог значаја у ширем окружењу; у поглављу VII. Примена и 
	спровођење ППРС, 4.9 Заштита непокретних културних добара, утврђене су опште 
	планске мере заштите (за подручје Копаоника релевантни су посебно сеоска 
	архитектура и археолошка налазишта);

	3) у поглављу V.2. Заштита животне средине, подручје Копаоника припада 
	простору са високим степеном очуваности квалитета животне средине (сем веома 
	мало загађеног земљишта и присутног деловања загађења из окружења преко 
	ваздуха); мањи, западни делови подручја Копаоника обухваћени су зонама 
	интензивне деградације литосфере (површински копови Баљевачког басена метала 
	и неметала, као и Трепче, сада у стагнацији производње); у поглављу VII. 
	Примена и спровођење ППРС, 3. Заштита животне средине, за подручје Копаоника 
	релевантне су одредбе о анализи утицаја активности на животну средину, о 
	мерама спречавања угрожавања животне средине, мерама рекултивације и 
	санације, о извршавању прописаних норми, мониторингу загађивача вода, 
	ваздуха и земљишта и друго;

	4) у поглављу V.1. Развој туризма и организација туристичких простора, по 
	дугорочном плану туристичких зона и туристичких регија, подручје Копаоника 
	обухваћено је високопланинском туристичком регијом Ср. 1 Копаоник I.1 
	степена (са Туристичким центром и НПК, Жељином, Равном планином, Столовима и 
	Гочем, горњим токовима Расине, Топлице и Лаба, Врњачком Бањом, Рашком, 
	Брусом, Куршумлијом, Лепосавићем, Јошаничком, Куршумлијском и Луковском 
	бањом, селима и друго, међународног и националног туристичког ранга, са 
	главним потенцијалним туристичким активностима у нордијском и алпском 
	скијању и осталим зимским спортовима, као и туристичким активностима у 
	летњој рекреацији, климатском, бањском, ловном и сеоском туризму и друго), у 
	оквиру Средишне туристичке зоне Ср. I степена (са високопланинским 
	туристичким регијама Копаоника и Голије, сегментима друмских праваца Е-80, 
	Е-65, Е-771 и Е-761, Краљевом, Матарушком, Пролом, Рибарском и бањом Бањска, 
	Раданом, Соколовицом, Ђавољом вароши, Јастрепцем, долином Ибра, топличком 
	котлином, вештачким језерима Ћелије, Селова и Облачинско, Александровцем, 
	Лазарицом, Qубостињом, Каленићем, Жичом, Неупаром, Маглићем, Козником и 
	друго); по плану туристичке понуде до 2010. године предвиђен је развој дела 
	туристичке зоне Ср. и подручја северни Копаоник - Жељин - Врњачка Бања, као 
	прве субрегије обједињене понуде у оквиру високопланинске туристичке регије 
	Копаоник; у групи приоритета међу формираним или започетим целинама и 
	центрима туристичке понуде, субрегији северни Копаоник - Жељин - Врњачка 
	Бања дато је друго место; у поглављу VII. Примена и спровођење ППРС, 
	подпоглавље 2. Размештај делатности и регионални развој, у мерама и 
	средствима за подстицање развоја туризма, приоритети су дати уређењу, 
	заштити и коришћењу постојећих туристичких простора, изградњи саобраћајне и 
	комуналне инфраструктуре, некомерцијалних садржаја јавних служби, туристичке 
	инфраструктуре и опреме, као и диференцијацији туристичких потенцијала према 
	врсти, квалитету, квантитету, положају, природним и створеним вредностима; у 
	подпоглављу 5. Доношење просторних планова за уже просторне целине, 
	предвиђено је доношење просторних планова подручја посебне намене за 
	туристичка подручја, међу њима за субрегију северни Копаоник - Жељин - 
	Врњачка Бања (у оквиру туристичке регије Копаоник); у подпоглављу 7. 
	Програмско-истраживачка подршка остваривању ППРС, 7.1 Програмска подршка, 
	предвиђена је израда дугорочне стратегије развоја туризма, као и програма 
	развоја туризма за туристичке зоне и друго;

	5) у осталим поглављима ППРС, подручје Копаоника плански је третирано на 
	следећи начин:

	- у поглављу II.1 Коришћење и заштита пољопривредног земљишта, подручје 
	Копаоника обухваћено је сточарско-планинским рејоном, са мањим подручјем 
	планинских травњака;

	- у поглављу II.2 Коришћење и заштита шума, шумских земљишта и ловних 
	подручја, подручје Копаоника је планирано претежно под постојећим шумама и 
	површинама за селективно пошумљавање (са мањим травно-шумским планинским 
	подручјем); по стаништима дивљачи, подручје Копаоника припада ширем простору 
	погодном за срну, зеца и дивљу свињу;

	- у поглављу II.3 Коришћење и заштита вода и водопривредна инфраструктура, 
	подручје Копаоника (претежно источна страна) обухваћено је сливовима 
	изворишта површинских вода (са једном постојећом и четири планиране 
	хидроакумулације);

	- у поглављу II.4 Коришћење минералних сировина, подручје Копаоника 
	обухваћено је Копаоничком зоном експлоатације метала Pb, Zn, Ag и Bi (истражни 
	простори и активни рудници), у оквиру које су и налазишта неметала (истражни 
	простори и активни рудници);

	- у поглављу II.5 Коришћење енергетских извора и енергетска инфраструктура, 
	на подручју Копаоника заступљени су само термоминерални извори; на подручју 
	Копаоника нису предвиђене трасе електродалековода ни трафостанице преко 110 
	kV, као ни електране (сем малих хидроелектрана);

	- у поглављу III.1 Становништво, на подручју Копаоника је 2013. године 
	предвиђена просечна густина насељености испод 50 становника на км²;

	- у поглављу III.2 Систем градских центара и функционална подручја, Копаоник 
	припада функционалном подручју макрорегионалног центра Приштина (а на њему 
	се преклапају и утицаји макрорегионалних центара Ниш и Крагујевац) и 
	функционалним подручјима регионалних центара Косовска Митровица, Краљево, 
	Крушевац и Прокупље;

	- у поглављима IV.1. Друмски саобраћај, IV.4. Ваздушни саобраћај и IV.5. 
	Железнички саобраћај, подручје Копаоника се са окружењем повезује 
	првенствено постојећим и планираним друмским саобраћајницама (постојећи и 
	планирани аутопут Е-75, постојећи Западноморавски магистрални пут - 
	планирани аутопут, постојећи магистрални пут Ниш-Приштина-Пећ-Црна Гора - 
	планирани аутопут, као и постојећи магистрални Ибарски пут); подручје 
	Копаоника оријентисано је на међународне аеродроме Ниш и Приштина; у погледу 
	железничког саобраћаја подручје Копаоника оријентисано је на постојећу 
	двоколосечну пругу Београд - Скопље и планирану пругу за велике брзине на 
	истој релацији, као и на постојеће једноколосечне пруге 
	Лапово-Краљево-Приштина-Скопље (од Лапова до Краљева планирана као 
	двоколосечна), Сталаћ-Краљево-Пожега (Барска пруга) и Ниш-Приштина;

	- у поглављу IV.6 Телекомуникациони системи, подручје Копаоника прикључује 
	се на ове системе путем планираних оптичких каблова дуж постојећих 
	магистралних путева (као и дуж регионалног пут Крушевац-Белољин), преко 
	главних централа у Краљеву, Крушевцу, Прокупљу, Косовској Митровици и Новом 
	Пазару, преко постојећих и планираних ТВ и СТ предајника и РР веза.

3. Положај и регионални 
	аспекти заштите и развоја подручја Просторног плана

	НПК захвата део масива Копаоника, који се као највећа планина централне 
	Србије пружа правцем северозапад-југоисток у облику разгранатог гребена 
	дужине око 82  km и ширине 40-60  km, на површини од око 2.750 km2. 
	Источни обод масива представља границу између планинских система Динарида и 
	Родопа. Окружен је масивима Голије на западу и нешто нижим планинама Жељин, 
	Столови и Гоч на северу, а припада сливовима Ибра, Расине и Топлице. 
	Подручје Просторног плана захвата северни, највиши и најшумовитији део 
	масива Копаоника, са најзаступљенијим и најочуванијим природним вредностима 
	масива. Сам НПК се већим делом на релативно благо дисецираној планинској 
	површи (названој и Равни Копаоник), висине од око 1700 mнв, са највишим 
	Панчићевим врхом (2017 mнв) и више других врхова. У ову површ најизразитије 
	је усечен басен Самоковске реке, као највреднија предеона целина, а НПК 
	захвата и горње делове планинских падина према долинама Ибра, Јошаничке, 
	Гобељске и Брзећке реке, као и према изворишним притокама Топлице. Висинска 
	диференцираност подручја парка је 1.217 m. Подручје НПК захвата делове 
	територија општина Рашка и Брус (Рашки и Расински округ у јужном делу 
	централне Србије), а заштитна зона НПК делове територија општина Рашка, Брус 
	и Лепосавић (Косовко-митровачки округ у северном делу АП Косово и Метохија).

	По својој основној и приоритетној намени очувања, унапређења, заштите и 
	презентације посебних природних и културних вредности националног значаја, 
	НПК је проглашен као природно добро од изузетног значаја у I категорији. 
	Међународни статус парка није утврђен, а по категоризацији IUCN ("The 
	International Union for Conservation of Nature") припада II 
	категорији. Узајамно деловање бројних природно-географских фактора, појава и 
	процеса, условило је бројна специфична обележја изразитог геодиверзитета, 
	који се манифестује геотектонским, орографским, климатско-хидролошким, 
	биогеографским, педолошким и другим условима и вредностима. Уз вредности 
	непокретних културних добара, ови услови и вредности квалификовали су 
	Копаоник као национални парк у рангу осталих проглашених националних паркова 
	у Србији (Фрушка гора, Ђердап, Тара и Шар планина). Но, због угрожености 
	темељних природних феномена, у односу на европске критеријуме у области 
	заштите природе, НПК данас пре припада категорији паркова природе. Природне 
	вредности НПК нису третиране у природној просторној целини, будући да Парком 
	није обухваћен планински простор на северу АП Косово и Метохија, која је у 
	време проглашења НПК имала статус државности, односно која је данас под 
	управом UMNIK-а 
	и привремене институције Владе Косова. Са приоритетном наменом НПК 
	најкомпатибилнија је његова намена заштите и коришћења националног и 
	регионалног изворишта вода (горњи сливови Расине и Топлице), а затим 
	туризам, под условом да се испуне захтеви његове одрживости у заштићеним 
	природним подручјима.

	Регионални и надрегионални ниво развоја, подручје НПК постигло је само у 
	погледу планинског туризма, првенствено зимског (алпско скијање). 
	Захваљујући значајним, претежно државним улагањима, створен је нов 
	туристички производ и имиџ главног зимског туристичког центра Србије. Ова 
	делатност представљаће и надаље главну развојну шансу Копаоника и одређивати 
	његов регионални и надрегионални статус, под условом да буде интегрисана у 
	јединствену регионалну понуду и да интегрише све локалне и регионалне 
	комплементарне делатности и садржаје (пољопривреду и села, малу привреду, 
	саобраћај и друго), наравно уз остваривање приоритетне намене и функција 
	НПК.

	Регионални аспект интегралног развоја подручја НПК инициран је у ППРС 
	(развој туризма и организација туристичких простора), установљењем 
	туристичке регије међународног и националног ранга, са доминантним 
	регионалним половима развоја - Туристичким центром Копаоник (у даљем тексту: 
	ТЦ Копаоник) и Врњачком Бањом, чија развијеност и функционална 
	компатибилност завређују приоритет за формирање прве дестинације интегралне 
	туристичке понуде и интегралног развоја на бази туризма у Србији. По 
	потенцијалима свог географског и саобраћајног положаја, карактеру, 
	природно-географским карактеристикама, интегративности са комплементарним 
	понудама окружења и друго, Копаоник према неким иностраним оценама 
	("Туристички мастер план Копаоника са анализом туристичког развоја у 
	Србији", Kohl 
	& Partner Tourismusberatung GmbH, Villach, Austria, 2003), има реалне 
	шансе да постане један од неколико најзначајнијих туристичких центара 
	југоисточне Европе, на бази туристичке тражње првенствено из Грчке, а уз 
	функционално умрежавање са летњим туристичким центрима Грчке и од интереса 
	за тражњу осталих чланица Европске уније, Русије и друго. Значајни 
	предуслови за реализовање ових потенцијала Копаоника у међународним 
	размерама су у постизању европских стандарда туристичке понуде, посебно у 
	њеном садржајном обогаћивању (научни, еколошки, спортски, омладински и други 
	видови туризма) и интегрисању са понудом копаоничког окружења (споменички, 
	бањски, сеоски, ловни и други видови туризма). Као национални туристички 
	центар, Копаоник је по ППРС у свом развоју условљен односом према осовинама 
	- коридорима развоја становништва и делатности, како у погледу географског 
	положаја, тако и у погледу саобраћајне повезаности. Копаоник се налази 
	између примарних (јужноморавско-великоморавска и западноморавска) и 
	секундарних (Ибарска и Топличка) развојних осовина Србије, које још нису 
	довољно економски активиране ни саобраћајно повезане са развијеним и осталим 
	подручјима. Преко ових осовина и осталих веза нижег ранга, Копаоник се 
	налази у гравитационој зони туристичке тражње националног центра Београд и 
	макрорегионалних центара Ниша, Крагујевца, Приштине и Новог Сада, а по 
	посетиоцима предњачи Београд, затим Ниш и Нови Сад. Достизање статуса 
	Копаоника као пола интегралног развоја, коме ће гравитирати и остала урбана 
	подручја Србије, условљено је значајнијим социо-економским развојем 
	Републике у оквиру Европе и света. По туристичком промету и диверзификацији 
	туристичких услуга Копаонику у Србији конкурише само Златибор, над којим има 
	изразите предности у погледу зимског, па и пословног туризма.

	Регионалну компоненту Копаоника чине његове везе и односи са регионалним 
	окружењем, односно са центрима тог окружења. Према ППРС, територија Србије 
	подељена је на 34 функционална подручја, а по тој подели Копаоник је 
	обухваћен функционалним подручјима регионалних центара Крушевац, Нови Пазар 
	и Косовска Митровица. Функционалне компетенције наведених регионалних 
	центара у НПК остварују се преко управа општина Рашка и Брус које имају 
	директне територијалне надлежности над грађевинским земљиштем у НПК и над 
	одговарајућим површинама заштитне зоне НПК (док је управа општине Лепосавић 
	надлежна само за заштитну зону на својој територији. Територијом НПК 
	управљају републичке институције управе, ЈП "Национални парк Копаоник", у 
	оквиру надлежности Министарства животне средине и просторног планирања у 
	погледу планирања и изградње).

	На основу константног смањивања укупног броја запослених и запослених у 
	туризму и угоститељству Србије, као и укупне развојне рецесије Републике, 
	може се закључити да се подстицајно дејство туризма недовољно осећа у 
	непосредном социо-економском окружењу туристичких дестинација. ТЦ Копаоник 
	има претежно поларизационо дејство, које треба преусмерити у улогу жаришта 
	интегралног развоја, кроз развојно хармоничну унутрашњу децентрализацију, 
	кроз изградњу инфраструктуре и садржаја јавних служби, као и кроз 
	интегрисани развој комплементарних активности пољопривреде, шумарства, 
	водопривреде, мале привреде и друго, уз неопходне подстицаје од стране 
	државних и акционарских фондова, кредита и слично. Процес интегралног 
	развоја и укључивања НПК и ТЦ Копаоник у развојне токове на регионалном, 
	националном и међународном нивоу, остварив је под следећим основним 
	условима: достизање регионалних економских ефеката ослањањем на локалне и 
	регионалне природне, демографске и економске потенцијале; подизање квалитета 
	и диверзификација укупне туристичке понуде, туристичког производа и имиџа 
	валоризацијом компаративних предности у оквиру сличних центара Србије и 
	југоисточне Европе; остваривање одрживог економског и просторног развоја, уз 
	оптималну заштиту природе и животне средине; преструктуирање и 
	реорганизовање туризма и комплементарних делатности уз интересно повезивање 
	на основу профитних ефеката, а у складу са условима модернизације и 
	приватизације, у оквиру процеса друштвено-економске транзиције Србије и 
	њених припрема за интегрисање са Европском унијом; интегрални развој 
	Копаоника уз обезбеђивање раста друштвеног производа и побољшање друштвеног 
	стандарда становништва, уз континуиран раст инвестиција и привлачење домаћег 
	и страног капитала, као и уз раст локалне запослености и заустављања 
	депопулације и емиграције становништва.

4. Приказ постојећег 
	стања природних и створених вредности, услова, ресурса и физичких структура, 
	насеља, становништва и активности на подручју Просторног плана

4.1. Стање заштите 
	природних вредности и природе, непокретних културних добара и животне 
	средине

	Природне вредности и природа. Подручје НПК, као просторна целина изворних и 
	јединствених природних вредности, природних знаменитости и реткости, 
	очуваних високопланинских предеоних целина и аутохтоних шумских екосистема, 
	употпуњена вредностима културно-историјског наслеђа, представља добро од 
	општег интереса и као такво стављено је под заштиту државе доношењем Закона 
	о Националном парку Копаоник 1981. године ("Службени гласник РС", број 29/88 
	- у даљем тексту: Закон о НПК). Према постојећем Просторном плану подручја 
	Национални парк Копаоник ("Службени гласник РС", број 4/89 - у даљем тексту: 
	ПППНПК) и одредбама чл. 6-7. Закона о националним парковима ("Службени 
	гласник РС", бр. 39/93, 44/93, 67/93, 48/94, 101/05), подручје НПК обухвата 
	површину од 11.809,91 ha (од чега на територији општине Рашка 7.797, 23 ha у 
	деловима десет катастарских општина и на територији општине Брус 4.012,68 ha 
	у деловима осам катастарских општина). Зоном заштите I степена у НПК је 
	обухваћено 11 природних резервата на 698,34 ha и 26 споменика природе на 
	66,00 ha, укупно посебних природних вредности на 764,34 ha, као и укупно 10 
	ha под 15 непокретних културних добара у НПК. Зоном заштите I степена у 
	заштитној зони НПК обухваћен је један природни резерват (Равница у општини 
	Рашка на 12,25 ha, који је у међувремену изгубио статус резервата, будући да 
	је на њему посечена шума), два природна споменика (укупно на 4,00 ha) и 21 
	објекат непокретних културних добара (укупно на 10,00 ha), свега на 26,25 
	ha. Зоном заштите II степена обухваћено је у НПК 3.610,51 ha (шест пејзажних 
	и амбијенталних целина, шест зона заштите изворишта, 14 објеката природних 
	вредности и пет објеката непокретних културних добара), а у заштитној зони 
	НПК на неутврђеној површини - делови две зоне заштите изворишта, један 
	објект природних вредности и два објекта непокретних културних добара. Зоном 
	заштите III степена обухваћено је у НПК 7.501,06 ha. Заштитна зона НПК 
	обухвата површину од 19.984,85 ha, од чега 10.613,97 ha на територији 
	општине Рашка, по спољним границама пет КО, 5.797,76 ha на територији 
	општине Брус, по спољним границама четири КО и 3.573,12 ha на територији 
	општине Лепосавић, по спољним границама две КО. Унутар заштитне зоне НПК 
	утврђена је зона непосредне заштите НПК на површини од 9.436,73 ha.

	Постојећим ПППНПК предвиђена је и ригорозна заштита природе. На територији 
	НПК, I степеном заштите обухваћене су све површине строге заштите тла 
	(терени са нагибом преко 60% и коефицијентом ерозије изнад 0.7, предвиђени 
	за обавезно пошумљавање и затрављивање) и сви извори (сем већ евидентираних 
	хидролошких споменика у истом степену заштите). На територији НПК, II 
	степеном заштите обухваћене су зоне непосредне санитарне заштите изворишта, 
	шире зоне заштите од значаја за регионално и локално водоснабдевање, сви 
	водотоци НПК (сем већ евидентираних хидролошких споменика у I степену 
	заштите), предеоне целине, резервати за узгој дивљачи и друго. У заштитној 
	зони НПК, I степеном заштите обухваћени су сви извори и терени за строгу 
	заштиту као и на територији НПК, а II степеном заштите зоне непосредне 
	санитарне заштите изворишта.

	Истраживачке и планерске активности на подручју НПК и његове заштитне зоне 
	биле су обимне и континуалне, а резултирале су бројним истраживачким 
	пројектима и планским документима, више него и за један планински простор у 
	Србији. Ови документи из бројних разлога нису доследно примењивани.

	У ЈП "Национални парк Копаоник" Копаоник и Заводу за заштиту природе Србије 
	постоји обимна документација о природним вредностима НПК, али она није 
	довољно операционализована, посебно у погледу тачних, ажурних геодетских 
	представа (извршено је геодетско снимање само за мали део постојећих и 
	планираних урбанизованих површина у НПК), тако да једину релативно валидну 
	подлогу за третман заштите, уређења и презентације парка представља 
	топографска подлога у размери 1:25.000, са индикаторима граница у Општој 
	шумској основи НПК. На основу постојећег Просторног плана и досадашњих 
	Програма заштите и развоја НПК, нису урађени сви предвиђени пројекти 
	заштите, уређења и презентације НПК, а и од онога што је пројектовано, мало 
	је остварено.

	Организација шумских простора и активности газдовања шумама НПК утврђени су 
	у Општој шумској основи донетој 1994. године. У односу на ранију 
	шумско-привредну основу, Општом шумском основом из 1994. године уведене су 
	нове газдинске јединице и постављена нова шумска одељења (задржани и у 
	Општој шумској основи из 2004. године), чиме су у мањој мери промењене и 
	границе НПК. Заштиту и презентацију природе НПК ограничавају: запуштеност 
	шумских путева, запостављање шумског реда, неконтролисано сакупљање дивљих 
	плодова, лековитог и ароматичног биља, несанирани рудокопи, постојање 
	функција и садржаја посебне намене (посебно на Панчићевом врху), утицаји 
	индустријских, рударских и енергетских загађења путем ваздуха из окружења, 
	као и последице НАТО бомбардовања (још увек са неуклоњеним касетним бомбама 
	и рушевинама објеката).

	Непокретна културна добра у оквиру НПК и његове заштитне зоне заједно са 
	природним вредностима, заокружују темељне вредности НПК и представљају 
	основу одрживог развоја подручја. Према постојећем ПППНПК, за заштиту у I 
	степену у оквиру НПК предложено је 15 објеката (највише археолошка налазишта 
	средњевековних рудишта, споменици из ослободилачких ратова и друго), а у 
	заштитној зони 21 објекат (посебно стамбени и привредни објекти народног 
	градитељства у селима, сакрални објекти и друго). За заштиту у II степену у 
	оквиру НПК предложено је пет локалитета, а у заштитној зони два локалитета 
	(све бачишта).

	Истраживачке и планерске активности везане за непокретна културна добра 
	знатно су скромније у односу на активности везане за природна добра. На 
	подручју НПК и заштитне зоне НПК нису извршена систематска истраживања свих 
	непокретних културних добара, већ су она изучавана парцијално у појединим 
	областима. Зато није завршено ни евидентирање значајнијих објеката, а њихово 
	проглашавање је у још скромнијем броју. Такође нису дефинисане заштићене 
	природне околине проглашених ни евидентираних непокретних културних добара. 
	Зато није било довољно основа за плански третман заштите и коришћења ових 
	добара.

	Од 15 објеката предложених за заштиту у I степену у оквиру НПК по постојећем 
	ППНПК, евидентирано је само седам (Мијатовића јаз, археолошка налазишта 
	"Јела" и "Црквине" у Доњој Запланини, археолошки локалитет Градина-Ђоров 
	мост, знаменито место Ђачки гроб, споменик Ј. Панчићу на истоименом врху и 
	култно место Метође), а ниједан није проглашен (у процедури за проглашавање 
	је само нови археолошки локалитет "Небеске столице"). Од пет објеката 
	предложених за заштиту у II степену у оквиру НПК по постојећем ПППНПК, 
	евидентирано је четири (бачије Мека преседла, Ђорђевића бачије, Дубока и 
	Бећировац). У заштитној зони НПК стање је повољније: од 21 објекта 
	предложених за заштиту у I степену и два објекта за заштиту у II степену по 
	постојећем ПППНПК, четири објекта су проглашена (место погубљења цивилних 
	жртава од стране немачко-бугарске казнене експедиције 1943. године, са 
	гробницом и црквом С. Петра и Павла у Кривој реци, старо и новије купатило у 
	Јошаничкој Бањи и археолошки локалитет "Зајечак" у Кремићима), а 
	евидентирано је 25 објеката (четири стамбене зграде у Јошаничкој Бањи, 
	воденице у Јошаничкој Бањи, Кривој Реци, Паљевштици и Ливађу/Брзећу, 
	воденице и стругаре на Јошаници и Гобељској реци, бачије и куће у 
	Ђорђевићима, по једна стамбена зграда у Црној Глави, Лисини и Кривој реци, 
	археолошки локалитети у Кремићима, Белом Брду, Ливађу, Горњој Рудници, 
	Лисини и Чајетини, знаменита места на Мрамору - споменик продору Друге 
	пролетерске бригаде у Србију и у Јошаничкој Бањи - споменик хероју 
	Балканских и Првог светског рата Милунки Лазаревић).

	Недовољна истраженост, евидентираност и посебно проглашеност непокретних 
	културних добара, нарочито у оквиру НПК, условљени су недостатком 
	материјалних средстава и тешком теренском приступачношћу делова НПК, али и 
	незаинтересованошћу субјеката развоја туризма за ове значајне мотиве (што је 
	нажалост случај и са природним вредностима). Наслеђе у заштитној зони НПК, 
	чак и оно проглашено, недовољно је физички заштићено и уређено за 
	презентацију или одговарајуће коришћење. Уместо тога, многи објекти изложени 
	су пропадању (посебно објекти народног градитељства).

	Животна средина и елементарне непогоде на подручју НПК условљени су 
	природним и антропогеним факторима. Природни фактори су геолошка грађа, 
	хидрогеолошке, сеизмичке, морфолошке, климатске, хидролошке и биолошке 
	особености копаоничког масива. Антропогени фактори су у нескладу заштите и 
	развоја НПК, као и међу актерима заштите и развоја, у дисконтинуитету и 
	фрагментарности управљања Парком, неостваривању мултисекторског и 
	вишедимензионалног приступа у управљању заштитом и развојем НПК, 
	неспровођењу и неостваривању планских докумената, па и у непоштовању 
	законских одредби, у нескладу изградње супраструктуре и инфраструктуре, у 
	сукобу интереса приватног власништва и јавног интереса, у недовољној свести 
	локалне и шире друштвене заједнице о вредностима и потенцијалима НПК, у НАТО 
	агресији и новом статусу АП Косово и Метохија ван надлежности Републике 
	Србије и друго.

	Геосеизмичност Копаоника, са плитким огњиштем и зато концентрисана на 
	релативно уском простору, представља најзначајнију потенцијалну елементарну 
	непогоду за подручје НПК и још више за његову заштитну зону. У догођеним 
	земљотресима највише су страдала насеља на алувијуму у заштитној зони НПК, 
	са слабијим (амортизованим) грађевинским фондом, а неупоредиво мање солидне, 
	новије грађевине на стенској подлози високог Копаоника у оквиру НПК. Мањи 
	југоисточни део НПК и заштитне зоне налазе се у зони од девет степени 
	Меркалијеве скале, док је највећи део НПК и заштитне зоне у зони од осам 
	степени Меркалијеве скале. Највише су угрожени простори око епицентра и 
	раседа, на већим нагибима, потенцијалним клизиштима, испод стенских одсека и 
	на теренима са високим нивоом подземних вода у заштитној зони НПК.

	Према досадашњем испитивању радионуклида на Копаонику, није утврђено 
	јонизујуће зрачење из природних из вора које је изнад дозвољених граничних 
	вредности. Зрачење далековода, ТВ предајника и антенских уређаја мобилне 
	телефоније је у дозвољеним границама. Након употребе муниције са 
	осиромашеним уранијумом у НАТО агресији, постоји сумња у повећану вештачку 
	радиоактивност (досадашња истраживања нису потврдила ове сумње, али она још 
	нису окончана).

	Међу савременим геодинамичким процесима и појавама, животну средину НПК и 
	његове заштитне зоне угрожавају клизишта, јаружења, одрони, суфозије, 
	спирање, бујице, ерозија, транспорт наноса, површинско разарање тла, 
	замочвареност, грусификација, тресаве и друго. Ове појаве и процеси су делом 
	природног порекла (зависно од састава тла, подземних вода, рељефа, климе, 
	хидрографије, вегетације и друго) и још више антропогеног порекла 
	(несанирани рудокопи, неадекватни поступци изградње путева, скистаза и 
	објеката супраструктуре, сеча шума, позајмишта материјала, нерегулисано 
	отицање атмосферских вода и друго). Ови процеси и појаве резултирају 
	неповољним и делимично неповољним инжењеријско-геолошким својствима терена, 
	без услова за изградњу и јако ограниченим условима за остале видове 
	коришћења, али често на локалитетима са значајним, изворним природним 
	вредностима (Јанкове баре, Барска река, Црвене баре, Самоковска река, 
	Шутановачка река и друго).

	Од осталих природних елементарних непогода, најзначајније су биљне штеточине 
	које изазивају сушење шума (без већих објективних изгледа за елиминисање 
	ових штеточина), а затим и животињске шумске штеточине. Присутне су и 
	климатске појаве невремена, преко зиме са јаким ветровима, сметовима, 
	снеголомовима, ветроизвалама и друго, а преко лета са електричним 
	пражњењима, олујама, бујицама и друго. Wихове се последице отежано уклањају 
	само на одређеним локалитетима у зимском периоду (завејавање регионалног 
	пута од Сребрнца до Јарма), док у летњем периоду углавном нема екстремних 
	проблема.

	Пожари су такође врло значајни фактори потенцијалног угрожавања животне 
	средине на Копаонику, посебно у шумама. По установљеној категоризацији према 
	угрожености од пожара, у I категорији најјаче угрожености су црни и бели 
	бор, а у II категорији јаке угрожености су ксеротермални и мезотермални 
	лишћари и густа приземна вегетација на топлијим експозицијама (обе 
	категорије претежно у заштитној зони НПК). У III категорији средње 
	угрожености су мезофилни и фригорифилни четинари (смрча, јела и друго), као 
	и мезотермални лишћари и густа приземна вегетација, све на хладнијим 
	експозицијама, а у IV категорији слабе угрожености су мешовите шуме четинара 
	и лишћара, мешовите шуме лишћара, као и ретка приземна вегетација, све 
	претежно на хладнијим експозицијама (ове две категорије су заступљене 
	претежно у НПК). Погодност је у чињеници да је категоријом 3. обухваћено 47% 
	шуме, а категоријама 1. и 2. само 13%. Фактори пожара су: неодговорно 
	понашање човека, атмосферска електрична пражњења, као и геолошке, 
	морфолошке, климатске и вегетационе карактеристике простора. Последњи велики 
	узрочници пожара били су НАТО бомбардовање и покушаји отклањања његових 
	последица. За време бомбардовања горели су објекти и шума у Сунчаној долини 
	и на Ћурчићској равни, а травна вегетација и објекти на Панчићевом врху и 
	Гобељи. Активирањем неексплодираних касетних НАТО бомби од стране КФОР-а на 
	северним падинама Панчићевог врха (Суво рудиште) изазван је пожар у коме је 
	изгорела површина од 70 ha (3 ha у I степену заштите НПК и 67 ha у II 
	степену заштите НПК).

	Последице НАТО бомбардовања 1999. године на природу и животну средину НПК су 
	комплексне. За 21 дан пала су 72 пројектила и десет контејнера касетних 
	бомби на локалитете Гобеље, Панчићев врх, Сунчана долина (хотел "Бачиште"), 
	Суво рудиште и Ћурчићска раван у оквиру НПК, као и на локалитете Треска, 
	Небеске столице и Равниште у заштитној зони НПК. Бомбардовањем је створено 
	62 кратера, али је највише уништена травна и жбунаста су балпска вегетација 
	и доведен у питање опстанак ретких и ендемичних биљних и животињских врста 
	(већина са националне и Европске црвене књиге и листе), затим смрчева шума, 
	животињски свет и друго. Промењен је предеони лик простора, оштећен маузолеј 
	Ј. Панчића и друго, са непосредним и посредним последицама у земљишту, 
	водама и ваздуху. Постоји још један број неексплодираних касетних бомби које 
	прете посетиоцима и природи.

	Земљиште на подручју НПК и његове заштитне зоне деградирано је:

	1) рударским радовима (напуштени, несанирани површински коп "Суво Рудиште" 
	на јужним падинама Панчићевог врха са поткопима на Сувом рудишту и подземни 
	коп "Сува Руда" у Барској реци, експлоатационо поље полуактивног подземног 
	рудника "Бело Брдо - Запланина" испод мањег југоисточног дела НПК и заштитне 
	зоне НПК, са последицама у променама рељефа, ерозији, уништавању вегетације, 
	промени нивоа и режима подземних вода, могућег слегања тла и слично; 
	каменоломи и позајмишта у долини Самоковске реке, уз путеве Јошаничка 
	Бања-Копаоник и Брзеће-Копаоник и друго);

	2) дивљим депонијама комуналног и грађевинског отпада и камено-земљаног 
	материјала дуж путева (на Сувом рудишту, Репушким бачијама, Сребрнцу, 
	Рендари и друго); без организованог сакупљања, селекције и адекватне 
	елиминације отпада (посебно у викенд насељу Лисина, али и на Сувом Рудишту и 
	у насељима заштитне зоне НПК);

	3) изградњом алпских ски-стаза и жичара (од Сувог Рудишта до Јарма и на 
	Сребрнцу, са последицама у неадекватном просецању шуме и стварању нових, 
	нестабилних шумских рубова, у делимичној измени конфигурације терена, 
	поспешивању бујица, уништавању ниског растиња, а посебно у ерозији због 
	запостављање потребне ревитализације и неге педолошког и травног покривача, 
	због употребе табача на снегу недовољне дебљине, уз неадекватну употребу 
	хемијских средстава за продужено трајање снега са негативним утицајем на тле 
	и вегетацију; изградњом жичаре и ски - стазе условљена је редукција површине 
	природног резервата у I степену заштите на локалитету Суво рудиште);

	4) непланском изградњом садржаја супраструктуре на локалитетима у НПК, 
	посебно викенд насеља Лисина, али и центра Суво Рудиште, Гвоздаца и Циганске 
	реке (све у општини Рашка), као и у заштитној зони НПК (посебно у Брзећу и 
	делом у Јошаничкој Бањи), често уз непримерено укопавање, засецање и 
	неадекватно препланирање природног терена, без довољно пажње према 
	педолошком покривачу и вегетацији;

	5) изградњом путева (посебно на релацији Брзеће-Јарам) без санирања и 
	ревитализације терена и са депоновањем материјала по косинама и проширењима 
	трасе, уз назаштићеност деонице пута Сребрнац-Јарам од ветра и сметова; 
	изградњом других инфраструктурних објеката (водовода, канализације, 
	електрике, ПТТ) без адекватног санирања и ревитализације терена;

	6) неадекватним заснивањем вештачких ливада (на Беђировцу и Рендари), 
	неконтролисаним и неадекватним подизањем кромпиришта (на падинама 
	Јадовника), разоравањем ливада без антиерозионе заштите (на Белим чукама), 
	све на територији НПК; неконтролисаним сакупљањем дивљих плодова, лековитог 
	и ароматичног биља на целом подручју Просторног плана; коришћењем 
	пољопривредних површина на већим нагибима у заштитној зони НПК и друго;

	7) загађивањем земљишта од непречишћених или недовољно пречишћених отпадних 
	и атмосферских вода, бацањем отпадака од стране несавесних корисника на 
	скијалиштима и излетничким стазама, као и посредно, преко ваздуха (претежно 
	од извора из окружења).

	Воде на подручју НПК и његове заштитне зоне угрожене су:

	1) природним загађивачима, односно органским материјама насталим труљењем 
	биљних и животињских остатака, као и изливним водама из рудника гвожђа - у 
	НПК и заштитној зони;

	2) отпадним водама из садржаја ТЦ Копаоник (највећим делом са Сувог Рудишта 
	и мањим делом са Сребрнца, будући да уређаји за пречишћавање отпадних вода 
	нису у функцији, због недовољног капацитета, мржњења, неодржавања и друго) 
	малим делом у НПК, претежно у заштитној зони НПК;

	3) отпадним водама из насеља у заштитној зони НПК - загађење заштитне зоне, 
	посебно из насеља Лисина, затим из Брзећа и Јошаничке Бање, а у мањој мери и 
	из свих осталих насеља, будући да нема канализације (сем у Брзећу где још 
	нису у функцији уређаји за пречишћавање), већ се користе непрописне септичке 
	јаме или директни изливи у водотоке;

	4) атмосферским водама које се сливају са изграђених, посебно коловозних и 
	површина паркинга у садржајима ТЦ Копаоник (посебно опасно за изворишни слив 
	Самоковске реке изнад кога се налази центар Суво Рудиште) и насеља заштитне 
	зоне НПК;

	5) факторима загађења земљишта и ваздуха који се преносе на воде - рударским 
	радовима (промена нивоа и режима подземних вода), дивљим депонијама 
	комуналног и грађевинског отпада, загађењима од хемијских средстава за 
	одржавање снега на ски-стазама, повећаним ремећењем конфигурације, 
	педолошког и биљног покривача изградњом на Сувом Рудишту и у Лисини, сечом 
	шума, разоравањем ливада и сл., засипањем водотока при изградњи путева и 
	других објеката, коришћењем заштитних хемијских средстава и минералних 
	ђубрива (углавном у заштитној зони НПК), загађењима из окружења путем 
	ваздуха и друго.

	Природна загађења вода на подручју НПК (посебно физичка и биолошка) 
	манифестују се код већине водотока, али не утичу битно на њихове класе (I и 
	II), док су антропогена загађења пресудна за угроженост Велике реке (која 
	прихвата непречишћене отпадне воде из центра Суво Рудиште) и Лисинске реке 
	(у коју су испуштане уљане фенолне материје, а и данас из рудничких јама у 
	њу утиче гвожђевита вода, тако да је у горњем току још без фауне 
	бескичмењака и без риба. Присуство поточне пастрмке као индикатора чистоће 
	воде изразитије је само у Самоковској, Барској и Гобељској реци на подручју 
	НПК.

	Изворишта националног и регионалног значаја на подручју НПК и заштитне зоне 
	нису довољно заштићена, што важи и за локална изворишта. Посебан проблем 
	представљају промене у водним билансима изворишта (чиме се доводи у питање 
	планирани систем водоснабдевања), због дивљег каптирања извора, уз нерешену 
	канализацију фекалних вода. Фабрика воде на Копаонику због неодговарајуће 
	опремљености и руковања није у могућности да адекватно преради потребне 
	количине воде за Суво Рудиште, како због прекорачивања планираног капацитета 
	овог центра, тако и због знатне оптерећености воде органским материјама у 
	тиролским захватима.

	Ваздух на подручју НПК и његове заштитне зоне загађују:

	1) саобраћај на приступним путевима и другим саобраћајним површинама, 
	посебно на Сувом Рудишту (издувни гасови и бука);

	2) грејање центра Суво Рудиште на течно гориво и угаљ, као и слични системи 
	грејања у Јошаничкој Бањи и Брзећу, без филтарских уређаја, а у мањој мери и 
	индивидуална ложишта домаћинстава у насељима заштитне зоне НПК;

	3) делатност рудника "Бело Брдо" у заштитној зони НПК;

	4) утицај великих производних комплекса на релативно малој удаљености у АП 
	Косово и Метохија преко регионалног транспорта токсичних полутаната (емисије 
	из извора рафинерије олова "Трепча" у Косовској Митровици, термоелектране 
	"Косово" у Обилићу и топионице "Фероникл" у Глоговцу), на чији рад и 
	загађења Република Србија данас нема утицаја; угљендиоксид, натријумдиоксид 
	и сумпордиоксид из ових извора кондензују се у вишим појасевима Копаоника у 
	одговарајуће киселине које се депонују са капљицама кише или као кисели 
	аеросоли; с тим у вези је и кисела депозиција у облацима изнад 1.500 mнв, 
	управо у појасевима смрчевих шума; при јужно-југозападном струјању ваздуха 
	нађене су и повишене концентрације олова, пропорционално јачини ветра која 
	се повећава са висином (тиме се објашњава повишена концентрација олова испод 
	Панчићевог врха); из правца југа-југозапада и северасеверозапада, при малим 
	брзинама ветра запажена је дисперзија дима из локалних извора, која има 
	карактеристике депозиције са интензивним наношењем пропорционално брзини 
	ветра и са блажом седиментацијом.

	Континуирано праћење загађености ваздуха (концентрације сумпордиоксида, 
	натријумдиоксида, чађи и суспендованих честица са тешким металима и другим 
	елементима) на подручју Просторног плана се не врши, али повремено долази до 
	значајнијег угрожавања ваздуха.

	Бука у оквиру НПК такође није мерена. Главни извори буке су саобраћај на 
	главним друмским саобраћајницама НПК и угоститељски објекти у комплексу 
	Сувог Рудишта (неконтролисана јачина музике која компромитује ТЦ Копаоник).

4.2. Природни услови и 
	ресурси

	Геолошке карактеристике и рудно богатство

	Копаоник припада шумадијско-вардарској зони геотектонске јединице унутрашњих 
	Динарида. Са источне и западне стране ограничен је дубинским разломима. 
	Карактерише га хетерогена геолошка грађа условљена интензивном геолошком 
	активношћу, посебно у периодима горње креде и терцијара, што је резултирало 
	стварањем моћног комплекса магматско-еруптивних стена, које су истиснуте или 
	изливене преко палеозојске метаморфне серије. У геолошкој грађи подручја НПК 
	доминира "копаонички плутон" састављен од варијетета магматских стена 
	(посебно гранодиорита, кварцдиорита, кварцмонцонита и гранита), чијим су 
	разарањем и обликовањем створени блокови и остењаци карактеристични за 
	копаонички пејзаж. На источном ободу плутона карактеристичан је 
	"термоконтактни ореол", створен интрузијом магме у карбонатне стене и 
	палеозојске шкриљце и састављен од бројних метаморфита, међу којима су 
	посебно интересантне појаве скарнова (најчешће гранит и воластонит), 
	корнита, мермера и шкриљаца.

	Од рудних богатстава на подручју НПК има гвожђа (исцрпљене рационалне 
	резерве и затворени рудници "Сува Руда" на локалитетима Суво рудиште - 
	Панчићев врх и Барска река), воластонита на Јарму и грађевинског камена 
	(није предвиђена експлоатација због режима НПК). Испод југоисточног дела НПК 
	и заштитне зоне НПК, на територијама општина Брус и Лепосавић још увек је 
	делимично активно подземно експлоатационо поље рудника "Бело Брдо" (олово и 
	цинк), а на западном делу заштитне зоне НПК су напуштени рудокопи "Бадањ" и 
	"Кижевак".

	Хидрогеолошке карактеристике

	Сложен геолошки састав условио је и сложене хидрогеолошке појаве унутар 
	подручја НПК и његове заштитне зоне, са разноврсним типовима издани и 
	појавом термоминералних вода. Збијени тип издани јавља се у алувијалним 
	наслагама водотока (Шутановачка, Самоковска, Барска река и други мањи 
	водотоци, са изворима издашности до 1,0 l/s), као и унутар елувијалних, 
	пролувијалних и делувијалних наслага различите дебљине и састава, са 
	функцијски значајним, али релативно скромним укупним капацитетом. Пукотински 
	тип издани означава подручје богато водом и заступљен је унутар гранодиорита 
	и њихових варијетета на "копаоничком плутону", са 165 регистрованих извора, 
	два поткопа и два бунара (од тога у категорији за регионално водоснабдевање 
	десет извора и за локално водоснабдевање 25 извора; у новије време има доста 
	нестручно каптираних извора овог типа). Пукотински тип издани у серпентинима 
	и хидротермално измењеним стенама заступљен је по северном и западном ободу 
	копаоничког масива, на подручју које је знатно сиромашније водом (мањи број 
	извора издашности испод 1,0 l/s), са дренирањем најчешће ван истражног 
	подручја, или са ниским резервама воде. Карсно-пукотински тип издани у 
	мермерима и мермерисаним кречњацима заступљен је са релативно мањим бројем 
	извора у североисточном и источном делу копаоничког масива. Но, појава 
	кречњака унутар гранодиоритског масива, или дуж обода контакта, условила је 
	појаву неколико веома јаких врела којима се дренира карсно-пукотинска издан 
	(Урлан, око 15 l/s, каптиран, каптирано разбијено извориште у Белој реци, 
	око 10 l/s, Црно врело на десној обали Мраморске реке, око 15 l/s, три 
	извора у Мининој реци укупне издашности око 14 l/s, Гвоздачко врело испод 
	Жљеба, 9-35 l/s, врело Дубока, око 40 l/s, подземне воде из извозне јаме 
	рудника Суво Рудиште, 10,5-48 l/s). Сложени тип издани (пукотински и 
	карсно-пукотински) присутан је у дијабаз-рожначкој формацији и флишним 
	седиментима, састављеним од пешчара, глинаца и глинених шкрљаца, рожнаца и 
	кречњака. Мало су заступљени на подручју НПК и заштитне зоне (са изворима 
	издашности до 0,1 l/s).

	Геотермалне карактеристике копаоничког масива нису довољно изучене, али се 
	претпоставља да температуре у гранитоидном масиву износе на дубини од 1  
	km око 55, на 2  km око 95, на 3  km око 140 степени Целзијуса (до 
	400 степени на дубини од 10  km). На подручју НПК и његове заштитне 
	зоне, хидрогеотермалне појаве регистроване су само у Јошаничкој Бањи (бањски 
	извори и Сланиште низводно од Бање, као извори преосталог дела 
	високотемпературног палеохидрогеотермалног система који се простирао на 
	подужном раседу од Кремића до Јелакца, са температуром подземног резервоара 
	од 130 до 140 степени Целзијуса). Укупна искористива топлотна снага извора у 
	Јошаничкој Бањи процењује се на око 8,3 МW (рачунајући са укупном издашношћу 
	до 38 l/s и температурама од 22 до 78,5 степени Целзијуса). Ове термалне 
	воде су делом ендогеног, а делом вадозног порекла и припадају 
	хидрокарбонатно, хлоридно-натријумском типу. Степен искоришћености ових 
	вода, како у балнеолошком, тако и у енергетском смислу, још увек је веома 
	низак. На мањим, попречним раседима, у оквиру подручја НПК јављају се мањи 
	извори радиоактивне воде (Марина вода, Крчмар вода).

	Геоморфолошке карактеристике

	Рељеф Копаоника, као веначне планине, чине планински врхови, темена 
	флувијалних површи и коса, у које су усечене речне долине и други облици 
	флувио-денудационих процеса. Асиметрично по својој уздужној оси, главно било 
	Копаоника има приближно меридијански правац пружања. Wегове западне стране и 
	њихови нагиби последица су различитог геолошког састава и неједнаких услова 
	у којима су се одвијали процеси ерозије. Подручје НПК простире се већим 
	делом на централној планинској површи Равног Копаоника, високој око 1700 
	mнв, оивиченој врховима и узвишењима - Панчићев врх (2017 mнв), Караман 
	(1936 mнв), Гобеља (1934 mнв) и друго. Северно од централне површи је 
	комплекс Бањског Копаоника (са врхом Вучак, 1718 mнв), чије северне стране 
	се стрмо спуштају према Јошаници, док се североисточне стране постепено 
	рашчлањују у сливу Расине.

	Основне морфолошке структуре Копаоника на подручју НПК формиране су 
	интензивним ендогеним процесима (тектоника, магматизам, вулканизам), са 
	врхунцем у терцијару, када је највероватније дошло до стварања плутонског 
	тела централног Копаоника, које се пружа у правцу СЗ - ЈИ, са 
	најинтензивнијим уздизањем на простору Панчићевог врха. Ово тело се и данас 
	постепено уздиже, што је праћено сеизмичком активношћу и благим променама у 
	рељефу.

	Савремене морфолошке структуре Копаоника обликоване су егзогеним утицајима 
	елувијалних, падинских и флувијалних процеса, чијим деловањем су створени 
	ерозиони и акумулациони облици. Елувијалним процесом, као физичко-хемијским 
	процесом распадања основне гранодиоритске масе, ствара се на подручју НПК 
	грус дебљине од једног метра и више, на коме се формира педолошки слој, а 
	испод кога је дробински слој различите дебљине. Падински процеси (посебно 
	пролувијални, затим делувијални и колувијални) условљени су интензитетом 
	елувијалних и флувијалних процеса, а њихови облици присутни су на целом 
	подручју НПК. Најдоминантнији савремени геоморфолошки процес на Копаонику је 
	флувијални, везан за мрежу сталних и повремених водотока. Испољава се 
	првенствено као линијска ерозија, вертикална (јаружење), или бочна, што 
	условљава неправилности уздужних профила водотока, са каскадним преломима, 
	клисурастим сужењима, као и V-облик 
	попречног профила водотока (карактеристичан посебно за Самоковску, Гобељску, 
	Брзећку и Дубоку реку). Флувијални процес условљава и појаву клизишта и 
	одрона (у токовима Самоковске, Паљевштичке и Јошаничке реке). Ипак, веће 
	површине "бедлендс-а" условљене флувио-денудационим процесима, заступљене су 
	само у ултрамафитском комплексу по ободима гранодиоритског масива (посебно 
	на западним падинама Копаоника).

	Поједини делови стена, захваљујући саставу и положају, остали су неразорени 
	у виду остењака различитих димензија и облика (компактне камене фигуре које 
	подсећају на животиње и предмете, на локалитетима Маркова стена, Лисичја 
	стена, Бабин гроб, Јанков брег, Речица, Суви врх, гребен Карамана и друго, 
	или некомпактни облици облутака и плоча). Интересантни су и облици 
	стеновитих изданака на огољеним стеновитим профилима планинских падина, или 
	као засебни остењаци, са карактеристичном микронаборном структуром, 
	састављени од скарнова, корнита, мермера и шкриљаца у склопу метаморфита 
	контактног ореола Копаоника (Велика стена, Оштри крш, Јелица, Шиљача и 
	друго).

	Највиши делови Копаоника били су током плеистоцена захваћени глацијацијом 
	слабијег интензитета, чији су морфолошки трагови очувани у виду остатака 
	циркова и то: на источној страни Гобеље (највећи), на Крчмару, Широком долу 
	и Леденицама.

	Климатске карактеристике

	Зависно од узајамног деловања фактора географског положаја, хипсометрије, 
	експозиција, морфометријских облика рељефа и вегетације, Копаоник има 
	специфичну мезо-климу, са великом микроклиматском диференцијацијом. По 
	Кепеновој класификацији климата и његовој модификацији на наше услове, Равни 
	Копаоник припада Dfwcx типу. 
	Приликом климатске рејонизације Србије, поједини аутори су издвојили 
	Копаоник као посебан климатски рејон, који има просечно најхладније и 
	најдуже зиме у Србији, најниже средње годишње температуре и просечно трајање 
	снежног покривача од 150 дана у години.

	По температурама ваздуха, пролећа су на врху Копаоника хладнија од јесени за 
	4 степена Целзијуса, лета су прохладна (просечна летња температура је 9,6 
	степени), а зиме хладне (просечна зимска температура је -6,0 степени). 
	Најтоплији месец на Копаонику је јул, а на већим висинама август. 
	Најхладнији месец је јануар, док просечне месечне температуре испод нуле на 
	Равном Копаонику трају од новембра до марта, а на Панчићевом врху од 
	новембра до априла (са варијацијама зависно од тога да ли преовлађују 
	поларне и арктичке, или океанске и тропске ваздушне струје). Годишња 
	температурна амплитуда опада са висином и на врху износи 17,6 степени 
	Целзијуса (више у топлијим него у хладнијим месецима). Копаоник има нижу 
	температуру од подгорине просечно за 9,3 до 7,4 степени у летњој половини 
	године и 7,5 до 4,9 степени у зимској половини године. Вредност вертикалног 
	термичког градијента за Копаоник износи просечно 0,56 степени на сваких 100 
	m висине, већа је на југозападу него на североистоку планине, највећи је у 
	априлу, а најмањи у децембру и јануару. Најнижа средња минимална температура 
	на Копаонику је у јануару, а годишње колебање средњих минималних температура 
	је 18,2 степена, док средње минималне температуре испод нуле трају шест 
	месеци. Највећа средња дневна температурна амплитуда на Копаонику је у 
	септембру. На Копаонику годишње има 83,9 ледених дана (редовно од октобра до 
	априла, највише у јануару и фебруару). Мразних дана има просечно 180,7 
	годишње и могући су редовно од септембра до маја (од децембра до фебруара 
	сваки дан). Летњих дана има просечно два годишње, а појава тропских ноћи је 
	изузетно ретка.

	Влажност ваздуха на Копаонику већа је него у подгорини, већа дању него ноћу, 
	највећа у децембру и јануару, а најмања у августу, с тим што опада од севера 
	ка југу планине. Месечне вредности релативне влажности просечно су веће за 
	5-13% од подгорине, а годишње колебање за 1-2% веће него у подгорини. 
	Највећа разлика током године настаје у октобру (до 17%), а најмања од јула 
	до септембра (до 11%).

	Облачност на Копаонику по годишњем ходу поклапа се са годишњим током 
	релативне влажности ваздуха, јер је претежно условљена кретањем циклона и 
	антициклона. Зато се Копаоник одликује већом облачношћу у зимском него у 
	летњем периоду. Средња годишња облачност на Копаонику већа је него у 
	подгорини за 0,3 до 1,0 десетине покривености неба (у летњим месецима за 
	вредности до 1,8 десетина, због узлазног струјања ваздуха). Међутим годишње 
	колебање облачности је између вредности мањих од 0,2 до 1,1 десетине. Број 
	тмурних дана највећи је у децембру, а најмањи у јулу и августу, мање на 
	источном и западном, а више на северном и јужном делу планине.

	Трајање сијања сунца сведено на средњу вредност на идеалном хоризонту 
	највишег дела Копаоника износи око 1.900 сати годишње. Годишња осунчаност 
	најмања је на северу и истоку, а највећа на јужном делу планине и постепено 
	се смањује са повећањем висине. У односу на подгорину, осунчавање на 
	Копаонику је знатно краће од априла до октобра, у фебруару, марту и новембру 
	је готово изједначено, а у децембру и јануару је дуже (када Копаоник спада у 
	најсунчаније пределе Србије).

	Падавине на Копаонику су веће него у подгорини, с тим што сума падавина 
	опада од севера ка југу и од истока ка западу планине. Максималне месечне 
	суме падавина показују најмање одступање од вишегодишњих просека у зимском, 
	а највеће у летњем периоду, док минималне месечне суме падавина имају мања 
	одступања од максималних месечних вредности. Копаоник има претежно 
	континентално-планински плувиометријски режим. Падавине приближно расту са 
	висином, на подручју НПК и заштитне зоне континуално само у сливу Јошанице. 
	Просечно трајање периода са снежним падавинама на Копаонику је 233 дана 
	годишње. Удео снега у укупној годишњој суми падавина расте за око 3% на 
	сваких 100 m висине, тако да на 2000 mнв достиже 54% падавина. Средњи 
	годишњи број дана са снежним покривачем за подручје Копаоника износи 92,9 
	дана (минимум 65, максимум 122 дана), али се ове вредности повећавају са 
	висином, односно од југа ка северу и од запада ка истоку, тако да на 
	скијалиштима достижу просечно 150 дана годишње (на врху и до 180 дана). 
	Снежни покривач формира се од 5. до 29. дана после првог снега и нестаје од 
	14. до 27. дана пре последњег снега.

	Ветрови на Копаонику дувају чешће и јаче него у подгорини. По учесталости 
	доминира југозападни ветар, а затим североисточни ветар. Најветровитији је 
	широко отворени простор Равног Копаоника. Најјачи ветар је из јужног правца, 
	а затим из југоисточног, североисточног и северног правца. Најјачи ветрови 
	дувају у децембру и јануару, а највећа средња месечна брзина износи 8,1 m/с. 
	Ветрови из западног и југозападног правца најчешће доносе падавине, а ређа 
	струјања из јужног и југоисточног правца доносе топао ваздух који у зимском 
	периоду утиче на топљење снега. Доминантни југозападни ветар чини западну 
	страну Копаоника (слив Ибра) богатијом падавинама и влагом, док је 
	североисточна и источна страна (сливови Расине и Топлице) изложена фенском 
	ефекту, са топлијом и сувљом климом.

	На Копаонику има магле, претежно у зимском периоду, чешће у нижим него у 
	вишим појасевима.

	Хидрографске карактеристике

	С обзиром на разноврсност физичко-географских и биолошких услова, надземне 
	воде Копаоника су променљивих карактеристика. Највећи део ових вода припада 
	сливу Ибра, мањи сливу Расине (оба у сливу Западне Мораве) и најмањи сливу 
	Топлице (у сливу Јужне Мораве). Водотоци Копаоника располажу великом 
	ерозивном снагом, што условљава појаве интензивног спирања, поготову на 
	деловима терена где је одређени геолошки састав комбинован са стрмим 
	нагибима и обешумљеношћу. На подручју НПК, с обзиром на протицај, водотоци 
	имају карактер сталних (речице и потоци) и повремених (мањи потоци). На 
	режим водотока утиче топљење снега, које се обавља углавном равномерно и у 
	дужем временском периоду. Зато се повећани протоци јављају крајем зиме, 
	достижу максимум у пролеће, али се одржавају и у летњем периоду због киша и 
	прихрањивања подземним водама. Најмањи протоци су у јесен и почетком зиме. 
	Најзначајнији речни токови на подручју НПК су Самоковска, Барска, Гобељска, 
	Брзећка и Дубока река. У заштитној зони НПК посебно је интересантно 
	Семетешко језеро (на 875 mнв, површине око 0,75 хектара, са два мања, виша 
	језера), као реликти сталних природних језера у Србији. Иако су од великог 
	научног значаја, ова језера нису ни довољно заштићена ни развојно 
	валоризована.

	Педолошке карактеристике

	Вертикални распоред педолошких типова земљишта на Копаонику претежно се 
	поклапа са вертикалном зоналношћу вегетације. До 800 mнв (термофилне 
	храстове шуме на алувијуму) јављају се сирозем на серпентину, органогено и 
	органоминерално хумусно силикатно земљиште на серпентину и посмеђено хумусно 
	и силикатно земљиште на серпентину. Од 800 до 1100 mнв (мезофилне храстове и 
	букове шуме) јављају се углавном посмеђено и смеђе земљиште на серпентину и 
	кисело смеђа земљишта на силикатним стенама. Од 1100 до 1500 mнв (шуме 
	букве, букве и јеле, те смрче и јеле) типови земљишта су: хумусни варијетет 
	киселог смеђег земљишта, лесивирано смеђе земљиште на серпентину и смеђа 
	земљишта на кречњацима. Од 1500 до 1800 mнв (мешовите шуме букве, јеле и 
	смрче, те букве и смрче) типови земљишта су: смеђа подзоласта земљишта, 
	кисела хумусносиликатна земљишта и органоминералне и посмеђене црнице на 
	кречњацима. Изнад 1800 mнв (на горњој граници шуме и у алпском појасу 
	(прогаљене фитоценозе смрче, боровнице и полегле клеке, високопланински 
	пашњаци и сувати) срећу се смеђа подзоласта земљишта, калкомелансол и 
	хумусно силикатна земљишта.

	Флористичке карактеристике

	Флора на подручју НПК врло је богата врстама, са рефугијалним стаништима 
	терцијарних и глацијалних реликата, што га чини центром ендемизма и 
	флористичког диверзитета у Србији и на Балкану. Утврђивањем површина у I и 
	II степену заштите НПК, обухваћена су станишта највећег броја ретких или 
	угрожених врста. Сумирајући резултате досадашњих флористичких истраживања 
	(почев од француског природњака Бонеа из 1840. године, преко Гризебаха из 
	1843. године, Ј. Панчића као родоначелника ботаничких истраживања од 1856. 
	до 1884. године, српских научника почетком ХХ века, до савремених 
	истраживања после Другог светског рата од стране знаменитих научника 
	Института за биологију и екологију САНУ, касније Биолошког института "Синиша 
	Станковић", уз подршку Републичког завода за заштиту природе, са посебним 
	интензивирањем истраживања од почетка 80-тих година), на подручју НПК 
	утврђено је присуство 825 биљних таксона високопланинске флоре, сврстаних у 
	292 рода и 80 фамилија, од чега 91 ендемична и 82 субендемичне биљке (или 
	петина биљних таксона, што указује на фитогеографску специфичност 
	високопланинске флоре Копаоника). Ови подаци нису коначни, будући да се 
	истраживања настављају. Високопланинску флору Копаоника у оквиру НПК чине 
	флора појаса смрчевих шума, субалпске жбунасте вегетације и планинских 
	рудина (са 58% врста флоре на око 4% површине укупног масива Копаоника), а 
	на нижим деловима НПК бројне друге флористичке заједнице. Велики број ендема 
	и субендема објашњава се историјским развојем флоре и вегетације Копаоника и 
	садашњим еколошким условима на одређеним стаништима и микростаништима. На 
	Копаонику су утврђена три стеноендема који живе само на Копаонику, један 
	ендемичан род и један субендемичан балкански род. Дистрибуција у односу на 
	тип вегетације указује на постојање два центра биодиверзитета ендемичних 
	биљака на Копаонику - у високопланинском делу (вегетација рудина на 
	кречњацима и серпентинима) и у подгорини (термофилни серпентински камењари). 
	За време глацијације, Балкан је био рефугијум терцијарне флоре, где су се 
	многе врсте очувале као реликти (док су у Европи биле уништене 
	глацијацијом), посебно на великим рефугијалним површинама какве су средњи 
	планински појасеви и дубоке клисуре, што објашњава присуство терцијарних и 
	глацијалних реликата на Копаонику.

	Копаоник је на тромеђи мезијске, илирске и скардопиндске подрегије 
	средњоевропске регије, а његови највиши делови припадају 
	алпско-високонордијској регији. У фитогеографском погледу Копаоник је под 
	утицајем средњо-јужноевропске планинске, средњоевропске и 
	понтскојужносибирске регије. На флору Копаоника утицале су и 
	макронезијско-медитеранска, циркумбореална и циркумарктичка флорна регија. 
	По флористичким, фитогеографским и еколошким карактеристикама биљног света, 
	високопланински предео Копаоника на подручју НПК налази се у оквиру 
	средњо-јужноевропске планинске подрегије алпско-високонордијске регије, на 
	граници између средњоевропске планинске и јужноевропске планинске подрегије. 
	Најнижи делови НПК (зона букових и буково-јелових шума) фитогеографски 
	припадају средњоевропској регији холарктичког флористичког царства, а зона 
	смрчевих шума представља енклаву циркумбореалне регије. Као доминантни ареал 
	типови јављају се евроазијскопланински (34,06%) и евроазијски (34,67%), а 
	мање су заступљени средњоевропски (10,30%), медитеранско-субмедитерански 
	(5,21%), бореални (4,61%), аркто-алпски (2,91%), космополитски (2,30%) итд. 
	На основу анализе фитогеографских карактеристика ендемичне флоре, утврђено 
	је да она има изразито прелазан фитогеографски карактер. Анализа флорних 
	елемената ендемичне флоре показује да су приближно равноправно заступљене 
	три основне групе ендема (у мезијској девет, у илирској девет и у 
	скардопиндској пет врста). Доминантне групе ендема су локални 
	мезијскоскардопиндски са 25,27% и илирско-мезијски са 14,29%, а заједно са 
	илирско-мезијско-скардопинским и копаоничким ендемима локални ендеми 
	доминирају у високопланинској флори Копаоника са 58,24%. Анализа 
	фитогеографских карактеристика субендема високопланинске флоре показује да 
	преовладавају балканско-карпатски елементи (52,44%), затим 
	апенинско-балкански (18,29%), балканско-понтски (17,07%) и алпско-балкански 
	(8,54%). Анализа еколошко-флорогенетских карактеристика високопланинске 
	ендемичне флоре показује да преовлађује евроазијско-планински ареал тип 
	(70,33%), у односу на субмедитерански (18,66%) и средњоевропски (10,98%). 
	Прелазни мезијско-скордопиндски и илирско-мезијски елементи су најбројнији у 
	евроазијско-планинском и субмедитеранском типу ареала. У средњоевропском 
	ареал типу преовладавају широко распрострањени балкански ендемити, а 
	равноправно учешће високопланинских биљака (41,50%) и биљака са широким 
	ареалима (42,00%) показује да језгро високопланинске флоре Копаоника, с 
	једне стране, чине евроазијске планинске, бореалне и арктичко-алпске биљке, 
	а с друге стране, биљке евроазијског, холарктичког и космополитског ареал 
	типа.

	Уредбом о заштити природних реткости на територији Србије ("Службени гласник 
	РС", бр. 50/93, 93/93 и 10/94), 30 биљних врста које расту на Копаонику 
	стављено је под апсолутни режим заштите. Планирана је измена ове Уредбе, с 
	обзиром да је број врста на Копаонику на листи за Црвену књигу флоре Србије 
	повећан на 50. Наредбом о стављању под контролу коришћења и промета дивљих 
	биљних и животињских врста ("Службени гласник РС", број 17/99) обухваћено је 
	43 биљне врсте које расту на Копаонику. У Црвену листу (European 
	Red List, UNESCO, New York, 1991) уписане су четири врсте са подручја 
	НПК - две у групи ендемичних васкуларних биљака и две у групи неендемичне 
	флоре. По категоризацији степена угрожености биљних врста Међународне 
	асоцијације за заштиту природе (IUCN), врсте на 
	Копаонику категорисане су на следећи начин: у категорији врста које су у 
	опасности да ишчезну три; у категорији рањивих врста (V) 
	које у блиској будућности могу бити угрожене шест; у категорији I(Ex) 
	неодређене и вероватно ишчезле врсте три; у категорији I(R) 
	неодређене и ретке врсте две; у категорији Р ретке врсте 60, од тога 14 
	ендема и две субендема.

	Вегетацијске карактеристике

	На Копаонику су присутни сви вегетацијски појасеви карактеристични за високе 
	планине централног Балкана, бореално-континентални балкански и 
	српско-бугарски тип зонирања вегетације на вертикалном профилу, који на овој 
	планини показује изузетну правилност. До 800 mнв, ван граница НПК, развијене 
	су термофилне храстове шуме, као и њихови деградациони облици. Од 800 до 
	1100 mнв јављају се мезофилне храстове и букове шуме. Од 1100 до 1500 mнв 
	доминирају шуме букве (различити типови монтаних букових шума са четири 
	основна типа заједница), уз мешавине букве и јеле, те смрче и јеле. Од 1500 
	до 1800 mнв доминира појас смрчевих шума (најразвијенији на Равном Копаонику 
	са гранитном подлогом и у Брзећкој и Дубокој реци на кречњацима, у 
	Самоковској реци са реликтним шумама на серпентинима), уз разноврсне 
	мешавине са субалпском буквом, горским јавором и јелом. Изнад 1800 mнв на 
	горњој граници смрчеве шуме јављају се заједнице субалпске жбунасте 
	вегетације типа тундре са прогаљеним фитоценозама смрче, боровнице и полегле 
	клеке, уз појаву субалпског екотипа смрче, као и са појавом заједница 
	боровнице и ушате врбе на подводној подлози. На највишим врховима, али и 
	нешто ниже, у зони субалпске жбунасте вегетације, на експонираним и нагнутим 
	теренима развијене су високопланинске рудине и пашњаци, алпског и субалпског 
	типа, диференцирани на две вегетацијске класе (зависно од подлоге - силиката 
	или кречњака и серпентинита). Основни тип вегетације силикатних рудина који 
	доминира читавим високопланинским пределом, у великој мери је деградиран и 
	на појединим местима замењен сиромашнијим заједницама. Вегетација кречњачких 
	рудина и рудина на високопланинским серпентинитима знатно је разноврснија и 
	флористички богатија од оне на силикатима.

	Од осталих потенцијалних облика вегетације, који се јављају као азоналне и 
	интразоналне појаве биљних заједница, интересантна је вегетација стена (на 
	кречњацима и серпентинитима, као и у пукотинама силикатних стена), високих 
	зелени и тресава (на отвореним стаништима, око потока. у оквиру смрчевих 
	шума). Поред тога, забележен је и већи број секундарних заједница зељастог 
	типа различитих деградационих облика вегетације. Међу травним заједницама 
	највећи економски значај имају ливадске заједнице секундарне природе на 
	отвореним стаништима у оквиру појаса букових шума и делом у смрчевом и 
	храстовом појасу. Мањи економски значај имају травне заједнице пашњака и 
	рудина на отвореним стаништима у оквиру смрчевог појаса, са већим бројем 
	асоцијација и субасоцијација. На највишим деловима планине економски значај 
	има само нардетум у оквиру смрчевог појаса и на већим висинама (до 1900 
	mнв). Синтаксономским прегледом фитоценоза Копаоника до данас је установљено 
	118 асоцијација и 39 субасоцијација, сврстаних у 62 свезе, 41 вегетацијски 
	ред и 24 класе. Од тога, на подручју НПК је заступљено 60% забележених 
	синтаксона, односно 65 асоцијација и 25 субасоцијација сврстаних у 35 свеза, 
	26 вегетацијских родова и 18 класа, по чему се НПК издваја у односу на друга 
	подручја Србије и Балкана, као подручје са врло високим вегетацијским 
	диверзитетом. Квалитативна анализа основних физиогномских типова вегетације 
	показује да, међу 125 вегетацијских јединица, у НПК са 74% доминирају 
	заједнице зељастог типа, према заступљености шумских заједница са 26%. 
	Квалитативна анализа основних сингенетских стадијума показује да је 85% 
	фитоценоза на подручју НПК примарног, односно потенцијалног карактера, док 
	су осталих 15% заједнице секундарног или терцијарног карактера. Такође се 
	указује да је реални вегетацијски диверзитет Копаоника за 15% већи од 
	његовог потенцијалног стања, те да је данашњи диверзитет вегетације, и поред 
	своје природне разноврсности, под значајним утицајем антропогеног фактора.

	Фаунистичке карактеристике

	Фауна Копаоника и подручја НПК представља најмање истражен биолошки сегмент 
	овог простора. Детаљнија истраживања вршена су само у оквиру ревизије 
	заштићених природних резервата НПК (I степен заштите).

	У класама водоземаца и гмизаваца на Копаонику и на подручју НПК забележене 
	су следеће врсте: водоземци - шарени даждевњак, жутотрби мукач, алпски 
	тритон, шумска жаба, жаба травњача и грчка жаба, као и гмизавци - живородна 
	гуштерица/планински гуштер и степски дрволаз (све под заштитом по Уредби о 
	заштити природних реткости на територији Србије). У надлежности Наредбе о 
	стављању под контролу коришћења и промета дивљих биљних и животињских врста 
	је поскок, док су остале врсте само евидентиране (ливадски гуштер, зидни 
	гуштер и слепић).

	Богатство фауне птица - орнитофауне знатно је богатије и боље истражено 
	(почев од Ј. Панчића, књига "Птице у Србији", 1867, преко О. Реисера 1899. и 
	1900, Брзаковића 1903-1911, до С. Матвејева од 1938-1941. и од 1949-1955. у 
	Институту за екологију и биогеографију САНУ, а касније само повремено). 
	Условљено је израженом громадношћу планине, као и јасно дефинисаним 
	вегетацијским појасевима, који се правилно висински смењују. На највишим 
	деловима планине, у оквиру пашњака и рудина су и голети са камењарима, 
	посебно израженим на Сувом рудишту, Гобељи и Кукавици. До данас је на 
	Копаонику констатовано 166 врста птица, међу којима има и оних које су се на 
	планини настаниле у 50 последњих година, услед брзих промена природних 
	услова, као и оних које су у том периоду нестале са планине. Повећана је 
	бројност "опортунистичких" врста, прилагодљивих на измене станишта, а 
	смањена бројност грабљивица, али и других врста уско везаних за осетљиве 
	биотопе. Ипак се диверзитет фауне птица на Копаонику, у односу на друге 
	планине Србије и Балкана, може сматрати веома богатим. Са 133 врсте (80%) 
	доминирају гнездарице (од којих се десет врста последњих деценија више не 
	гнезди). Најбоље је проучена завичајна орнитофауна. На подручју НПК 
	регистровано је 120 врста гнездарица (90% завичајних врста, што упућује да 
	су границе НПК са овог аспекта правилно одређене). Уредбом о заштити 
	природних реткости на територији Србије, 99 врста птица са Копаоника 
	стављено је под заштиту (од тога је нестало 13 врста, а више се не виђа 
	девет врста). На Европској Црвеној листи заступљено је пет врста 
	регистрованих у НПК, од којих се на Копаонику гнезди само још једна врста. 
	На светско Црвеној листи (Word Red List), 1996) 
	налазе се три врсте, од којих су две по IUCN категоријама 
	сврстане у VU (vulnerable) 
	- рањиве врсте (од којих се једна гнезди у заштитној зони НПК, а остале су 
	нестале). Више пажње у истраживању и заштити посвећено је птицама 
	грабљивицама (програм хранилишта, који се реализује од 1996. године).

	Фауна сисара Копаоника релативно је мало истраживана (почев од Ј. Панчића 
	1869, преко Б. Петрова од 1934-1940. до Савића 1963, Савића и Солдатовића 
	1984, односно до истраживања ловне дивљачи 1990). Према досадашњим подацима, 
	фауну сисара Копаоника чини 39 врста и то: девет врста бубоједа, пет врста 
	слепих мишева, једна врста паглодара, 14 врста глодара, осам врста месождера 
	и две врсте папкара. Све врсте су аутохтоне (сем америчке ондатре која је 
	пре 40 година продрла уз долину Ибра). У прошлом веку истребљени су медвед, 
	рис, дивокоза, јелен и видра (ова последња јавља се у заштитној зони НПК), а 
	угрожени су дивља мачка и дивља свиња. На европској Црвеној листи су и две 
	врсте са подручја НПК, обе са назнаком (V) рањиве врсте.

4.3. Становништво, 
	насеља, јавне службе, физичке структуре и специјална намена

	Становништво и домаћинства

	На подручју Просторног плана живело је по Попису 2002. године укупно 4.015 
	становника и 1.410 домаћинстава у 19 насеља, од чега у општини Рашка девет 
	насеља са 2.421 становника и 879 домаћинстава (Шипачина 252 становника, 84 
	домаћинстава, Тиоџе 158 становника, 69 домаћинстава, Лисина 52 становника, 
	22 домаћинстава, Семетеш 152 становника, 68 домаћинстава, Бадањ 91 
	становника, 53 домаћинстава, Кремиће 64 становника, 40 домаћинстава, 
	Јошаничка Бања 1.150 становника, 360 домаћинстава, Раковац 236 становника, 
	88 домаћинстава, Црна Глава са Ђорђевићима 248 становника, 89 домаћинстава и 
	Копаоник 18 становника, шест дом.), у општини Брус осам насеља са 1.282 
	становника и 416 домаћинстава (Бозољин 129 становника, 52 домаћинстава, 
	Равниште 92 становника, 37 домаћинстава, Кнежево 60 становника, 25 
	домаћинстава, Брзеће 258 становника, 81 домаћинстава, Ливађе са Гочманцем 
	172 становника, 53 домаћинстава, Паљевштица 56 становника, 17 домаћинстава и 
	Крива Река 515 становника, 151 домаћинстава) и у општини Лепосавић два 
	насеља са 299 становника и 115 домаћинстава (Бело Брдо 190 становника, 75 
	домаћинстава, Гувниште 109 становника, 40 домаћинстава). Сем насеља 
	Јошаничка Бања са 1.150 становника и насеља Крива Река са 515 становника, 
	остала традиционална насеља су са мало становника (десет насеља са 100-300 
	становника и седам насеља са мање од 100 становника). Ако би се применила 
	пројекција становништва на основу досадашњих трендова, већина насеља не би 
	могла да буде предмет дугорочног плана, јер би њихово становништво у 
	планском периоду или у нешто даљој будућности нестало, а активности и 
	физичке структуре били напуштени.

	У периоду 1961-2002. године број становника смањен је за 4.756, односно за 
	54,7% (највише у насељу Кремиће - за 85%), пропорционално најинтензивније у 
	последњем периоду 1991-2002. године (за 25%). У протеклој деценији, повећање 
	броја становника бележи се само у Брзећу (општина Брус) и у оквиру КО 
	Шипачина и КО Лисина (општина Рашка), што је условљено првенствено развојем 
	туризма и изградњом туристичког смештаја, претежно од стране повремених и 
	мањим делом сталних дошљака из градских центара. Сва остала насеља заснована 
	на егзистенцији из пољопривреде и осталих традиционалних делатности бележе 
	изразиту депопулацију, по чијим трендовима ће бити угашена у ближој 
	будућности, ако се радикално не промене услови и мотиви живота и рада у овим 
	просторима. Позитиван природни прираштај у последњој деценији бележе само 
	два насеља - село Крива Река (општина Брус) и градско насеље Јошаничка Бања 
	(општина Рашка), док највећу вредност негативног природног прираштаја бележи 
	Бадањ (-3,308%), што је значајно условљено ниском стопом фертилитета (учешће 
	жена од 14-49 година у односу на укупно становништво подручја Просторног 
	плана било је 2002. године само 16,7%, али у Бозољину само 3,8%, а у Кремићу 
	0%). Неравномерно учешће старосних група указује на регресивни тип структуре 
	становништва. Просечна старост становништва на подручју Просторног плана 
	била је 2002. године 49,1 година (у средишној Србији 42,1 година). Учешће 
	младих од 0-19 година на подручју Просторног плана било је 2002. године само 
	17,01% (у средишњој Србији 22,2%), а учешће старијих од 60 година чак 34,55% 
	(у средишњој Србији 22,8%). Индекс старења становништва (однос удела 
	становништва старијег од 60 и становништва млађег од 19 година) у 2002. 
	износио је више од 2, што указује да је подручје ушло у стадијум дубоке или 
	најдубље демографске старости. Повољније стање је једино у насељу Брзеће са 
	индексом старења 0,85 и доста уједначеним учешћем свих старосних група, као 
	и у насељу Копаоник (Суво Рудиште). Неписмених становника старијих од десет 
	година на подручју Просторног плана је више од петине (1991. 20,1%), а више 
	од 90% неписмених је старије од 50 година (с тим што је број неписмених жена 
	за више од четири пута већи од броја неписмених мушкараца). Од укупног броја 
	становника у радно-способној доби од 20-65 година је преко 50% од свих 
	неписмених (међу њима и 85% од укупног броја неписмених жена). И поред 
	постепеног побољшавања, структура становништва по школској спреми је 
	неповољна. Од укупног становништва старијег од 15 година, комплетно основно 
	образовање нема ни 50% становника, средње образовање око 15%, а више и 
	високо образовање само око 2% становника (на Копаонику и у Јошаничкој Бањи). 
	На подручју Просторног плана било је 2002. године 1.596 активних становника 
	(или 41,28% од укупног броја), од чега 34,27% обавља занимање, 28,07% су 
	лица са личним приходима и 30,42 издржавано становништво. Структура 
	запослених на подручју Просторног плана се мења, тако што се смањује учешће 
	примарног сектора (просечно на око 50%, од чега на територији општине Брус 
	око 69% и на територији општине Рашка око 39%), благо повећава учешћа 
	секундарног сектора (на око 17%), а знатније повећава учешће терцијарног 
	сектора (на око 31%). Око 70% становника је аутохтоно, а међу досељеницима 
	предњаче становници из других сеоских насеља исте општине. Значајнију 
	имиграцију има само Јошаничка Бања, а делом Крива Река и Копаоник.

	Број домаћинстава на подручју Просторног плана спорије опада од броја 
	становника (индекс 2002/1961 од 90,6%), што је последица раслојавања 
	вишепородичних домаћинстава и смањења броја њихових чланова. Преко 100 
	домаћинстава имају само два насеља (Јошаничка Бања и Крива Река), до 100 
	домаћинстава има десет насеља и до 50 домаћинстава седам насеља. Просечна 
	величина домаћинстава је у периоду 1961-2002. године више него преполовљена 
	и износи у просеку 2,8 чланова, а доминирају породице са два члана (28,94%, 
	највише у Семетешу 50%, најмање у Лисини 13,64%) и са једним чланом (20,64%, 
	највише у Кремићима 52,5%, у Лисини 45,45% и Бадњу 41,51%, најмање у Кривој 
	Реци и Црној Глави - нешто изнад 10%), а заостају четворочлана (13,26%) и 
	још више домаћинства са више чланова. Велики је процент породица без деце 
	(преко 40%), а породице састављене од брачног пара са децом једва прелазе 
	50% (остало чине самохране мајке и очеви са децом).

	Традиционална насеља (изграђеност, комунална опремљеност, мрежа и центри)

	Традиционална насеља на подручју Просторног плана су доминантно сеоска, 
	изузев Јошаничке Бање (мешовито бањско-туристичко насеље градског типа), 
	Брзећа и Лисине/Чајетине (нова туристичка насеља уз мања традиционална 
	насеља). То су потпланинско/планинска насеља на висинама од 500 mнв 
	(Јошаничка Бања) до 1.600 mнв (Лисина - Чајетина), претежно разбијене 
	морфолошке структуре, највећим делом са амортизованим традиционалним 
	грађевинским фондом, са мало новије изградње (сем у поменутим туристичким 
	насељима) и са ниским степеном заштите и ревитализације етно-наслеђа у 
	објектима народног градитељства. Насеља су највећим делом слабо саобраћајно 
	и функционално повезана са општинским центрима и са ТЦ Копаоник. У систем 
	постојећег скијалишта Копаоника укључено је само Брзеће (преко жичаре Бела 
	река). Изузев код поменутих туристичких насеља, основу егзистенције већине 
	осталих насеља чини екстензивна сваштарска пољопривреда, без значајнијих 
	садржаја занатства (стари занати су изумрли, а нови нису развијени) и без 
	индустрије. Комунална опремљеност насеља је на посебно ниском нивоу (без 
	квалитетних приступних путева и асфалтираних улица, без канализације, са 
	импровизованим облицима локалног водоснабдевања, са незадовољавајућим 
	електро-снабдевањем, без или са недовољно телефонских веза и слично). 
	Изгледе за решавање ових проблема ограничавају сиромаштво општина и насеља, 
	али и њихова постојећа морфолошка структура која (у односу на број 
	становника и производњу) чини нерационалним већину пројеката унапређења 
	комуналија и јавних служби. Нажалост, развој туризма на Копаонику досада 
	није имао значајније непосредне позитивне утицаје на унапређење ових насеља 
	(сем Брзећа), иако има посредних утицаја (посебно у запошљавању, затим у 
	побољшању саобраћајног приступа, приходима од продаје земљишта, продаји 
	домаћих производа хране и пића туристима и слично).

	Мрежа насеља на подручју Просторног плана представља сегменте мрежа насеља у 
	оквиру општина Рашка, Брус и Лепосавић и треба да буде третирана у контексту 
	наведених општина, али и у контексту ТЦ Копаоник, као новог субјекта/пола 
	развоја овог простора. При том треба имати на уму да је ТЦ Копаоник (са 
	језгром на Сувом Рудишту и пратећим подцентрима - започетим на Сребрнцу, 
	формираним у Брзећу и Јошаничкој Бањи, као и са аморфном насељском целином 
	Лисина - Чајетина) већ утицао на промену мреже насеља и система локалних 
	центара подручја Плана. У том смислу, насеља у непосредној гравитационој 
	зони ТЦ Копаоник (Брзеће и Крива Река у општини Брус, Лисина - Чајетина, 
	Јошаничка Бања са Паљевштицом и Црна Глава са Ђорђевићима у општини Рашка и 
	Бело Брдо у општини Лепосавић) представљају главне факторе за реконструкцију 
	мреже насеља на подручју Просторног плана. У овој мрежи недостају 
	саобраћајне и функционалне везе, како са општинским центрима, тако и са ТЦ 
	Копаоник. Функције центара заједнице насеља, у овом контексту на одређен 
	начин већ врше Копаоник/Суво Рудиште, Јошаничка Бања, Брзеће и Крива Река. 
	За комплетније будуће функционисање ових центара потребно је унапредити 
	њихову саобраћајну приступачност, као и опремљеност садржајима јавних служби 
	(посебно здравства, социјалне заштите и културе) и комуналне опреме, али 
	истовремено и привредне базе у туризму и комплементарним активностима. 
	Остала насеља у заштитној зони НПК (Бадањ, Кремиће, Раковац, Семетеш и Тиоџе 
	у општини Рашка, Бозољин, Кнежево, Гочманци, Ливађе, Паљевштица и Равниште у 
	општини Брус и Гувниште у општини Лепосавић), практично још нису под 
	утицајем туризма на Копаонику, слабо су саобраћајно повезана са ТЦ Копаоник 
	и општинским центрима, без јавних служби и комуналне опреме, са одумирањем 
	становништва и привреде.

	Сервиси и јавне службе

	Опремљеност насеља сервисима и јавним службама је на ниском нивоу. Услуге 
	трговине, угоститељства и техничких сервиса развијеније су само у 
	комплексима и насељима са израженим туристичким функцијама, првенствено на 
	Сувом Рудишту, а затим у Јошаничкој Бањи и делом у Брзећу, док су у осталим 
	насељима само елементарно заступљене. Јавне службе су такође развијеније 
	само у оквиру туристичке понуде Сувог Рудишта и донекле Брзећа, као и у 
	оквиру мешовитог насеља Јошаничка Бања, а међу њима предњачи здравство, уз 
	културу и администрацију. Сем донекле школства, јавне службе у осталим 
	насељима су неразвијене (посебно здравство, социјална заштита и култура).

	У комплексу/подцентру Суво Рудиште изграђени су садржаји сервиса који 
	претежно служе туристима, а делом и локалном становништву. Ту су пошта, 
	садржаји трговине, угоститељства и техничких сервиса, чијем квантитету 
	недостаје разноврсност и комплетност (код трговине је недовољно заступљена 
	понуда локалних производа здраве хране и етно-производа, а код угоститељства 
	диверзификација за различите циљне групе туриста). У оквиру заступљених 
	садржаја јавних служби (управа НПК - ЈП "Национални парк Копаоник", 
	здравствена станица, основна школа, милиција са противпожарном заштитом, 
	горска служба спасавања, садржаји културе и едукације, забаве, спорта и 
	рекреације и друго), није довољно посвећена пажња комплетирању центра НПК 
	(без еколошког едукационо-информативног центра, еколошке инспекције, летњих 
	едукативних школа и радионица, организованих културних манифестација, музеја 
	и друго), опремању здравствене станице, банкарским услугама, разноврсности 
	спортско-рекреативних садржаја прилагођених разним циљним групама туриста и 
	слично.

	У Брзећу, а посебно у Јошаничкој Бањи као афирмисаним центрима заједница 
	насеља, јавне услуге и јавне службе су претежно у функцији гравитирајућег 
	становништва, а недовољно и у функцији НПК и ТЦ Копаоник. Посебно недостају 
	спортско-рекреативни садржаји за одрасле и децу, садржаји социјалне заштите, 
	културе, едукације и забаве, традиционалне културне и спортске 
	манифестације, али и садржаји администрације, трговине, техничких сервиса и 
	друго. У друга два центра заједница насеља - Крива Река и Бело Брдо нема ни 
	неопходних садржаја услуга и јавних служби који одговарају формалном статусу 
	ових централних места. Остала сеоска насеља на подручју Просторног плана 
	нису опремљена јавним садржајима за свакодневне потребе, а још увек веома 
	лоша саобраћајна повезаност са центрима отежава или онемогућава коришћење 
	централних јавних садржаја, или увођење мобилних служби.

	Туристички комплекси и физичке структуре

	Главни туристички комплекси и припадајући садржаји туристичке супраструктуре 
	и инфраструктуре Копаоника реализовани су на подручју НПК. Доминантни 
	реализовани комплекс је Суво Рудиште, као језгро ТЦ Копаоник, на територији 
	општине Рашка, површине од око 173 ha, обухваћен подручјем ГУП-а са 
	елементима ДУП-а Суво Рудиште - Јарам из 1991. године (са главном 
	најизграђенијом подцелином Суво Рудиште - центар/Крст, за коју је 2004. 
	године донет План детаљне регулације на површини од око 75 ha, као и са 
	подцелинама Сунчана долина, Репушке бачије и Марина вода), са главним 
	скијалиштем ТЦ Копаоник на територијама општина Рашка и Брус. На подручју 
	НПК започет је још само планирани туристички подцентар Сребрнац, са једним 
	хотелом и скијалиштем. У заштитној зони НПК развијен је туристички подцентар 
	Брзеће (у оквиру истоименог традиционалног насеља, са смештајем, пратећим 
	садржајима и скијалиштем Бела река, општина Брус), а у непосредној 
	иницијацији је развој туристичког подцентра Јошаничка Бања са значајним 
	термоакватичким потенцијалима (општина Рашка), као и локалитета у општини 
	Брус - Јарам, Сребрнац и Рендара (чији планови детаљне регулације су у 
	изради). У току је и иницирање развоја Криве Реке (организовање села 
	удрживањем мештана и формирање првог скијалишта), гондолског повезивања 
	Брзећа преко Брегова са Сребрнцем и друго. Уз саму границу НПК изграђено је 
	огромно непланско викенд-насеље Лисина - Чајетина, у значајној мери 
	подстакнуто стањем на Косову и Метохији.

	Као најразвијенији, туристички комплекс Сувог Рудишта са око 10.000 лежаја 
	већ је превазишао планирани капацитет, а његово преоптерећење посебно 
	изазива тржишна рента афирмисаног имиџа ТЦ Копаоник и, у вези с тим, 
	непланирани раст викенд-насеља Лисина - Чајетина. Еколози и њихова медијска 
	подршка у јавности (чије активности у НПК су посебно појачане тек изградњом 
	комфорног туристичког смештаја на Копаонику) генерализовали су проблем 
	угрожавања НПК претераном и непримереном изградњом, иако ова изградња, сем 
	на Сувом Рудишту (које представља само 1,4% површине НПК) и још мањим делом 
	на Сребрнцу, као и на Гвоздацу и у Циганској реци (непланска викенд градња 
	на територији општине Рашка), није значајније заступљена на подручју НПК, а 
	ни у заштитној зони, изузев непланског викенд-насеља Лисина - Чајетина и 
	неопходних инфраструктурних објеката. Узроци овакве изградње физичких 
	структура нису у планским документима, већ у њиховом неспровођењу и чак 
	игнорисању (прекорачење капацитета супраструктуре без одговарајуће изградње 
	инфраструктуре, посебно канализације на Сувом Рудишту, десетоструко 
	пробијање планираних капацитета викенд-насеља Лисина - Чајетина, толеранција 
	непланске викенд изградње у НПК и друго).

	Инфраструктура и комунални сервиси на подручју Просторног плана

	Развијеност постојеће инфраструктуре на подручју Просторног плана резултат 
	је развоја туризма и концентрисаних републичких улагања у подручје због 
	санација последица земљотреса 80-их година. Највише резултата постигнуто је 
	у саобраћају, делом у електроснабдевању, док је изградња водоснабдевања, 
	канализације (посебно), телефоније и комуналних сервиса заостајала (сем у 
	оквиру ТЦ Копаоник/комплексу Суво Рудиште), посебно у удаљенијим насељима 
	заштитне зоне НПК.

	Окосницу саобраћајне мреже подручја Просторног плана чине постојеће 
	регионалне саобраћајнице Р-218а Брзеће-Суво Рудиште, као одвојак од 
	регионалног пута Р-218 Брус-Блажево и Р-119а Јошаничка Бања-Суво 
	Рудиште-Рудница, као одвојак регионалног пута Р-119 Биљановац-Јошаничка 
	Бања-Александровац, на које се надовезују локални, категорисани и 
	некатегорисани путеви. Од планираних регионалних путева по постојећем ПППНПК 
	Копаоник, започета је само деоница од Лисине до Белог Брда (недовршена, 
	некатегорисана и ван функције због стања на АП Косово и Метохија), као и 
	реконструкција највећег дела постојеће деонице регионалног пута Р-119а од 
	Руднице до Сувог Рудишта и деонице пута Р-119 на подручју Плана од Јошаничке 
	Бање уз Јошаницу. Од планираних локалних путева, реализован се прилаз Кривој 
	реци преко Милентије, а у завршетку је пут од Криве Реке до Сребрнца (на 
	траси која није предвиђена Просторним планом). Путна мрежа, прихватљива по 
	капацитету, али не и по квалитету, представља главни вид саобраћајне 
	инфраструктуре на подручју Просторног плана и у његовом повезивању са 
	окружењем. Саобраћај у функцији туристичке понуде у простору врше 24 
	постојеће жичаре - седежнице и скилифтови (без нових објеката по постојећем 
	ПППНПК, сем замене двоседа Караман гребен четвороседом, односно са три нове 
	четвороседежнице мимо одредби Просторног плана). Подручје Просторног плана 
	је у двосатној изохрони од међународних аеродрома Ниш и Приштина.

	Водоводни систем у оквиру НПК формиран је на Сувом Рудишту, са захватима из 
	изворишне челенке Самоковке и фабриком за пречишћавање сирове воде код 
	Јелачића стругаре, која ради са капацитетом од 40-50 l/s. Краком цевовода 
	преко Јарма снабдева се и хотел на Сребрнцу. Проблеми повременог недостатка 
	и незадовољавајућег квалитета воде условљени су неадекватним водозахватима, 
	некомплетним уређајима за црпљење и пречишћавање воде и лошим руковањем. 
	Иако постоје довољне количине воде, није формиран водоводни систем за 
	техничку воду (за потребе скијалишта, противпожарне заштите, прања и 
	заливања јавних површина и друго), већ се за то користи пречишћена вода из 
	водовода. У заштитној зони НПК делимичне водоводе имају само Јошаничка Бања 
	и Брзеће, док се остала, дисперзована и претежно разбијена насеља снабдевају 
	из водотока и појединачних извора и врела, преко малих, импровизованих 
	водовода и на друге начине. Притом су нестручним каптажама угрожени бројни 
	мањи извори, а добар део домаћинстава у сеоским насељима још нема решено 
	питање водоснабдевања (у Раковцу, Црној Глави, Кнежеву, Равништу, Бозољину, 
	Семетешу, Кремићу и друго).

	Канализациони систем у оквиру НПК изграђен је на Сувом Рудишту, са фекалним 
	колектором довољног капацитета, уз потребу појачавања секундарних колектора 
	(због непланиране изградње туристичких капацитета) и стављања у функцију 
	уређаја за пречишћавање на Репушким бачијама, уз приоритетно повећање 
	постојећег капацитета од 6.000 ЕС на 12.000 ЕС и комплетирање, елиминисање 
	мржњења, адекватно руковање и друго (до реализације коначног канализационог 
	система са постројењима за пречишћавање на Ибру). Хотел на Сребрнцу такође 
	има канализациони колектор до уређаја за пречишћавање капацитета од 600 ЕС у 
	Циганској реци (који је још ван функције). Одвођење атмосферских вода са 
	грађевинских површина на подручју НПК још није решено. У заштитној зони НПК 
	делимичну фекалну канализацију има само Брзеће (без функционисања уређаја за 
	пречишћавање капацитета од 1.000 ЕС на низводном улазу у насеље, због 
	запушености главног колектора), док се у осталим насељима фекалне воде 
	упуштају у водотоке, најчешће директно, ређе преко септичких јама. Нигде 
	није комплетније решено одводњавање атмосферских вода.

	Главно електроснабдевање највећег дела подручја НПК, до постојеће ТС 
	35/10(20) kV на Крсту, обезбеђује се из ТС 110/35 kV "Рашка", далеководом 
	110 kV који сада ради на 35 kV. Резервно напајање ТС на Крсту обезбеђено је 
	постојећим далеководом 35 kV од Рашке преко Руднице (преко кога се може 
	обезбедити до 4 МВА), а до Крста постоји и кабл 35 kV од Белог Брда (није у 
	функцији). Од ове трафостанице разведено је око 30  km кабловских 
	далековода 10 и 20 kV до 36 трафостаница 10(20)/0,4 kV на Сувом Рудишту, 
	Јарму, скијалишту и другим садржајима. Мањи део подручја НПК снабдева се из 
	трафостанице 35/10 kV Брзеће (до које води далековод 110 kV 
	АлександровацБрус-Брзеће, који ради под напоном од 35 kV). Из ТС у Брзећу са 
	око 11,5  km кабловских далековода 10 и 20 kV до повезано је пет 
	трафостаница 10(20)/0,4 kV на Сребрнцу и у Брзећу (Бела река-Камариште). У 
	заштитној зони НАЦИОНАЛНИ ПАРК, далековод 35 kV изграђен је још до ТС 35/10 
	kV у Јошаничкој Бањи и Белом Брду. Традиционална насеља заштитне зоне НПК 
	повезана су далеководима 10 kV од ТС 35/10 kV у Брзећу (54  km ДВ и 23 
	ТС 10/0,4 kV), Јошаничкој Бањи (19  km ДВ и 19 ТС 10/0,4 kV), Брвенику 
	(5  km ДВ и 2 ТС 10/0,4 kV), у Рашки (25  km ДВ и 14 ТС 10/0,4 
	kV), Рудници (19  km ДВ и 10 ТС 10/0,4 kV), Лешку (18  km ДВ и 6 
	ТС 10/0,4 kV) и Белом Брду (14  km ДВ и 8 ТС 10/0,4 kV).

	Јавну телефонску мрежу на подручју Просторног плана чине: фиксна телефонија 
	у оквиру мрежне групе 036 Краљево (централа Јошаничка Бања, која покрива 
	Бању и Раковац, са укупно 180 бројева, централа Рудница ван подручја 
	Просторног плана која покрива Тиоџе и Шипачину са укупно 50 бројева и 
	централа Копаоник која покрива Суво Рудиште са 270 бројева, свега 500 
	бројева, док су насеља Црна Глава, Кремиће, Бадањ, Семетеш и Лисина у оквиру 
	ове мрежне групе без телефона), мрежне групе 037 (централа Крива Река, која 
	покрива Криву Реку са 120 бројева, централа Брзеће која покрива Брзеће, 
	Гочманце, Ливађе и Кнежево са укупно 251 бројем и централа Грашевци ван 
	подручја Просторног плана која покрива Паљевштицу са десет бројева, свега 
	382 броја, док насеља Кнежево и Бозољин из ове мрежне групе имају само по 
	један број, а Равниште је без телефона) и мрежне групе 028 Косовска 
	Митровица (Бело Брдо и Гувниште без телефона), укупно на подручју Просторног 
	плана 882 телефонска броја. У мрежној групи 036, централа Копаоник је 
	дигитална (старије генерације), која може да пружа и друге сервисе осим 
	телефоније, док су централе у Јошаничкој Бањи и Рудници аналогне, без 
	довољног броја веза са чворном централом у Рашкој. У мрежној групи 037 све 
	централе (изузев у Блажеву) су дигиталне и представљају издвојени степен 
	чворне дигиталне централе у Брусу, са којим су повезане оптичким кабловима и 
	дигиталним линијским системима. Из правца Руднице до Сувог Рудишта и из 
	правца Брзећа до Сребрнца, у функцији су још увек стари ваздушни телефонски 
	водови малог капацитета (за службене потребе). Мобилну телефонију покривају 
	"Теленор" (062 и 063) преко базних станица на Гобељи, Сувом Рудишту и 
	Јошаничкој Бањи и радио-релејне станице на Панчићевом врху (преко које се 
	прослеђује сигнал ка северном делу Косова и Метохије) и "Телеком Србија" 
	(064 и 065) преко базних станица на Сувом Рудишту, Гобељи и Брзећу, код оба 
	оператора са неуједначеном покривеношћу сигналима (који ће бити потпунији 
	тек са реализацијом планираних оптичких каблова).

	Радио-телевизијска дифузна мрежа на подручју Просторног плана емитује се са 
	релеја на Гобељи (само делимично обновљен после НАТО бомбардовања) и преко 
	кабловског дистрибутивног система који још није заживео у правом смислу. 
	Већина насеља у заштитној зони НПК, због конфигурације терена, има локалне 
	репетиторе, који нису у 
	потпуној функцији због недовољне висине обновљене антене на Гобељи и смањене 
	снаге са којом се емитује телевизијски сигнал. Корисници МУП, Војска Србије, 
	ЕПС, службе спасавања, службе обезбеђења, ЈП "Национални парк Копаоник" и 
	друго, најчешће користе инфраструктуру јавних мрежа. Мреже за пренос 
	података и Интернет још увек нису, у правом смислу, стигли до Копаоника, јер 
	је њихов развој условљен реализацијом савремених телекомуникационих система.

	Укупно стање телекомуникационе мреже на подручју Просторног плана није 
	задовољавајуће. Инфраструктуру за наведене телекомуникационе мреже чине: 
	оптички и бакарни каблови, радио-релејне станице и антенски стубови, системи 
	преноса, комутациони центри и приступне (месне) мреже.

	Комунални садржаји и службе на подручју Просторног плана су такође недовољно 
	развијени или неадекватни. Грејање објеката на Сувом Рудишту је, противно 
	одредбама постојећег ПППНПК, највећим делом засновано на коришћењу течних 
	горива (објекти пројектовани за грејање на електричну енергију прешли су на 
	грејање овим енергентима), док се објект на Сребрнцу греје на електричну 
	енергију. У насељима заштитне зоне, туристички садржаји загревају се разним 
	енергентима, а домаћинства традиционалним чврстим горивима (дрво и угаљ).

	Планирана елиминација смећа из НПК није остварена, већ Комунално предузеће 
	из Рашке нередовно одвози смеће са Сувог Рудишта на неуређену депонију код 
	Рашке, а постоји и низ дивљих депонија крај путева у НПК и заштитној зони 
	НПК. Сем делимично у Јошаничкој Бањи и Брзећу, организовано сакупљање не 
	постоји у осталим насељима заштитне зоне НПК.

	Пијаца у НПК изграђена је на Сувом Рудишту (уз Конаке). У заштитној зони НПК 
	постоји у Јошаничкој Бањи, а у Брзећу и на неколико локација поред пута из 
	правца Бруса формирани су мали продајни пунктови домаће радиности (углавном 
	природна храна и пића). Уређеност гробаља је на ниском нивоу, а јавне зелене 
	површине боље су уређене само уз значајније туристичке објекте. Од 
	планираних јавних сервиса, поред постојећих, формиране су противпожарна 
	служба на Сувом Рудишту (у саставу станице милиције) и путна база на 
	Репушким бачијама.

	Специјална намена

	Војска је била међу првим субјектима развоја Копаоника. Својим присуством на 
	Сувом Рудишту (најпре само са службеним садржајима, а касније и са војним 
	одмаралиштем) истовремено је учествовала у развоју (радним доприносима у 
	изградњи инфраструктуре и скијалишта) и донекле га ограничавала (конфликт 
	војних прописа са боравком страних туриста, термини за обуку војних јединица 
	на скијалишту и на полигону за обуку и нека друга ограничења). Пред доношење 
	постојећег ПППНПК, војска је одустала од ранијег захвата да у оквиру НПК 
	заузме око 500 ha за велики полигон намењен планинској обуци специјалних 
	јединица. Поред локалитета војног одмаралишта, војска је још увек корисник и 
	земљишта на суседној југозападној главици (са локалитетом војног 
	одмаралишта, укупно на 20 ha). Функције и режим локалитета на Панчићевом 
	врху условили су још већа ограничења за скијалиште и кретања туриста 
	"заробивши" маузолеј Ј. Панчића, као значајан културни и туристички мотив, 
	унутар војног комплекса и ограничавајући исходишта како постојећих, тако и 
	планираних жичара из правца Белог Брда у општини Лепосавић. У НАТО агресији 
	1999. године комплекс је бомбардован и тешко оштећен, а на граници Покрајине 
	успостављена надлежност КФОР-а, чиме се део НПК са туристичким комплексом 
	Суво Рудиште нашао у појасу од 5  km копнене зоне безбедности. 
	Неизвесна судбина војног локалитета на Панчићевом врху (у погледу намене и 
	надлежности, али и у погледу територијалне припадности) чини неизвесним и 
	функционисање НПК и скијалишта на граници са АП Косово и Метохија (уз још 
	неочишћен простор Крчамара од неексплодираних касетних НАТО бомби).

4.4. Производне 
	активности

	Шумарство

	Под шумом у НПК је укупно 7.427,24 ha, од чега под државном, 
	најквалитетнијом шумом НПК 7.077,02 ha и под приватном, осталом шумом 350, 
	22 ha. Необрасле површине државног шумског земљишта НПК износе укупно 
	2.311,16 ha, од чега 1.694,26 ha шумског, 286,28 ha неплодног и 727,82 ha 
	осталог и туђег земљишта. Државним шумама и приватним шумама у оквиру НПК 
	газдује ЈП "Национални парк Копаоник" у ГЈ "Барска река", ГЈ "Самоковска 
	река" и ГЈ "Гобељска река" на територији општине Рашка и "Брзећка река" на 
	територији општине Брус, по одредбама Опште шумске основе НПК из 1994. 
	године, а подела на газдинске јединице и шумска одељења задржана је и у 
	новој Општој шумској основи НПК од 2004. године. У Општој шумској основи не 
	постоје категорије грађевинског земљишта, ни земљишта под жичарама и 
	ски-стазама, чак ни испод изграђених објеката и површина (уместо тога, у 
	оквиру једног броја шумских одељења установљена је наменска целина "12" - 
	рекреативно-туристички центар укупне површине од око 418 ha).

	На основу типолошких истраживања 2002/2003 године, у НПК су дефинисана 43 
	типа шума (од којих 21 тип по први пут издвојен у Србији), распоређених у 
	четири комплекса: 1. ксеромезофилних китњакових и грабових шума, 2. 
	мезофилних букових и буково-четинарских типова шума, 3. појаса фригорофилних 
	четинарских типова шума и 4. субалпских жбунастих четинара и лишћара. 
	Површински, најзаступљеније су шуме смрче (37,89%), затим шуме букве 
	(25,35%), шуме смрче, јеле и букве (14,04%), шуме смрче и букве (10,58%), 
	шуме смрче и јеле (8,56%) и шуме јеле и букве (3,45%).

	У државној шуми НПК установљено је следећих пет наменских целина: 
	производно-заштитне шуме, заштитне шуме земљишта, рекреативне површине, 
	природне предеоне целине (II степен заштите НПК) и природни резервати (I 
	степен заштите НПК), међу којима изразито доминирају шуме природних 
	предеоних целина (Барска река, Самоковска река, Гобељска река, Дубока и 
	Брзећка река), а затим заштитне шуме земљишта и строги природни резервати.

	Стање шума НПК по мешовитости је осредње до неповољно, јер чисте састојине 
	чине 64,45% укупно обрасле површине, при чему је затечено стање претежно у 
	скалду са природним потенцијалом у коме доминирају комплекси чистих смрчевих 
	и чистих букових шума. Стање мешовитости шума релативно је повољно само код 
	строгих природних резервата (58,83% мешовитих састојина), а неповољно је на 
	осталим површинама, посебно код шума рекреативне намене са само 4% мешовитих 
	шума.

	Стање шума по пореклу и очуваности указује на квалитетан и очуван фонд 
	државне шуме у НПК, са просечном запремином од 341 m3/ha 
	и текућим запреминским прирастом од 6,71 m3/ha 
	годишње. Доминирају са 91,68% шуме високог природног порекла, уз вештачки 
	подигнуте састојине од 6,46% и само 1,86% изданачке шуме. Очуване састојине 
	доминирају са 70%, али је значајно учешће разређених састојина (25%), уз 
	учешће деградираних форми (5%). У очуваним шумама су највећи производни 
	ефекти са запремином до 372 m3/ha 
	и запреминским прирастом од 7,55 m3/ha, 
	док се производни потенцијал у разређеним састојинама користи са 80%, а у 
	деградираним само са 30%, уз знатно умањену биолошку стабилност ове две 
	последње категорије. У односу на наменске целине, најнеповољније стање 
	очуваности је код заштитних шума земљишта (са 32,63% разређених и 13,69% 
	деградираних састојина), а најповољније стање код природних резервата (без 
	изданачких шума и са 2,13% вештачки подигнутих састојина).

	У НПК је регистровано 26 врста дрвећа, од чега су три врсте уништене. У 
	дрвном фонду доминирају смрча са 58%, буква са 33% и јела са 8%, док све 
	остале врсте учествују са 1%.

	Најзначајнији абиотички фактори штета у шумама НПК су снег, мраз, ветрови и 
	пожари. Највеће штете од снега (посебно влажног) настају преоптерећењем 
	круна четинара, због чега долази до снеголомова, ветроизвала и савијања 
	стабала. Штете од ветра комбинују се са штетама од снега, а ветар сам утиче 
	на прекомерну транспирацију биљака и на преношење спора паразитних гљива. 
	Пожар је потенцијално највећа опасност за ове шуме, посебно у четинарима за 
	време летњих месеци. Међу биотичким факторима штета најзначајније су болести 
	проузроковане паразитским гљивама - микозама, а у мањем степену болести 
	изазване вирозама, бактериозама и паразитним цветницама. Највећи непријатељ 
	природних састојина четинарских шума је паразитна гљива Хетеробасидион 
	анносум, која узрокује сушење стабла и труљење корена и дрвета (лишћари су 
	отпорни на ову гљиву, али јој служе као транзитни домаћини), а знатне штете 
	причињава и гљива на шумским културама белог бора и смрче. Међу бројним 
	паразитским и сапрофитским биљкама које нападају лишћаре, изразитије су 
	штетне оне које се јављају на кори букве. Од штеточина, најзначајнији су су 
	штетни инсекти и ситни глодари. У шумским културама смрче највећи проблем 
	представљају инсекти смрчини хермеси, а у шумским културама белог бора боров 
	савијач, борове зоље и сипци. У природним састојинама смрче штеточине су 
	осмозуби и шестозуби смрчин поткорњак и пругасти дрвенар, а у састојинама 
	букве буквине муве галице, буквин сурлаш минер, буквин минер и друго.

	Приватне шуме на подручју НПК заступљене су претежно на малим парцелама по 
	ободу НПК (у оквиру III степена заштите), са просечном запремином дрвне масе 
	од 279,46 m3/ha 
	и просечним годишњим прирастом од 5,58 m3/ha, 
	а намењене су заштити земљишта. У овим шумама доминирају газдинске класе 
	букве (64,70%), смрче (18,57%) и смрче-букве (8,51%). По пореклу, са 96,58% 
	површине доминирају високе шуме, готово у потпуности очуване, према 3,42% 
	изданачких шума које су на више од 1/3 деградиране. По смеси преовлађују 
	чисте састојине са 86,70%, док су 13,30% мешовите састојине. Међу врстама 
	дрвећа доминира буква са око 76%, а затим смрча са око 23%. Здравствено 
	стање шума је доста добро, а угрожене су највише од пожара.

	Газдовање шумама у НПК организује ЈП "Национални парк Копаоник", а послови 
	су најпре поверавани ЈП "Србијашуме", а у последње време приватним 
	извршиоцима. Сечу шуме (од које се ЈП "Национални парк Копаоник" највећим 
	делом издржава) не прате адекватне узгојне мере. Шумски путеви су запуштени, 
	а њихова проходност често опредељује правце сече и одржавања. Одржавање шума 
	је на ниском нивоу, а код сече се шума не чисти од грања. Такође се не 
	спроводи прописни шумски ред.

	У заштитној зони НПК, државним и приватним шумама газдује ЈП "Србијашуме". 
	Газдовање шумама организовано је по газдинским јединицама: ГЈ "Кремићке 
	шуме" и ГЈ "Велики Влах-Јадовник-Треска" на територији општине Рашка и ГЈ 
	"Копаоник" на територији општине Брус. Шума је нижег квалитета него на 
	подручју НПК, а експлоатација такође није адекватно праћена узгојем и 
	одржавањем шума. За сечу приватних шума при изградњи жичара и ски-стаза, 
	далековода, путева и других инфраструктурних објеката, власницима нису 
	обезбеђиване адекватне компензације.

	Ловство и рибарство

	Супротно одредбама постојећег ПППНПК Копаоник (а сада и одредбама Стратегије 
	заштите, развоја и уређења подручја Националног парка Копаоник из 2003. 
	године) којима је забрањен лов на територији Националног парка (где су 
	предвиђени само резервати за узгој дивљачи, док је лов дозвољен у заштитној 
	зони НПК), на захтев ЈП "Национални парк Копаоник" министар пољопривреде, 
	шумарства и водопривреде донео је решење о установљењу ловишта "Копаоник" у 
	границама НПК и решење о давању ловишта на газдовање ЈП "Национални парк 
	Копаоник" из средине 1993. године, на основу чега су Министарство 
	пољопривреде, шумарства и водопривреде и ЈП "Национални парк Копаоник" 
	закључили уговор о условима газдовања ловиштем. Крајем 1993. године Управни 
	одбор ЈП "Национални парк Копаоник" донео је одлуку о забрани лова и 
	риболова у НПК. Почетком 1996. године ЈП "Национални парк Копаоник" добија 
	сагласност на Привремени годишњи план газдовања ловиштем за сезону 1996-97, 
	а 2000. године (на основу претходно наведених докумената, средњорочног и 
	годишњег Програма заштите и развоја НПК и Услова заштите природе од Завода 
	за заштиту природе Србије) донета је Ловна основа ловишта "Копаоник" за 
	период 2000-2010. године. По овој основи, у оквиру НПК предвиђени су ловни 
	резервати Суво рудиште-Јарам и Равниште на укупној површини од 1.392 ha, а 
	укупна ловно-продуктивна површина ловишта обухвата 11.219,53 ha. У заштитној 
	зони НПК лов је организован у локалним ловачким друштвима удруженим у 
	Ловачки савез Србије. ЈП "Национални парк Копаоник" недовољно сарађује са 
	овим ловачким друштвима, а није ретко илегално залажење ловаца на територију 
	НПК.

	Од ловне дивљачи, у НПК су као гајене врсте по процени за 2003. годину 
	присутне: срна 68 (по Ловној основи капацитет ловишта је 200, а економски 
	капацитет 250), дивља свиња 12 (30 и 44), зец 326 (400 и 680), јаребица 
	пољска 216 (300 и 480) и јаребица камењарка 42 (200 и 320). Више него 
	скромно стање гајених врста крупне дивљачи праћено је и неповољном узрасном 
	структурним. Зато Ловном основом није био предвиђен комерцијални одстрел за 
	срну и дивљу свињу до 2006/07. године, за зеца до 2005/06. године, а за 
	јаребице у току важења Ловне основе (до 2010. године). Према критеријумима 
	IUCN, од гајених врста дивљачи на Копаонику у категорију рањивих спада 
	јаребица камењарка, док остале врсте нису угрожене, зависно од заштите (а 
	дивља свиња и без обзира на заштиту). У будућности се планира реинтродукција 
	нових врста, али су прихватљиве само ишчезле аутохтоне врсте (медвед, 
	европски јелен, рис, дивокоза, велики тетреб), а не и друге (муфлон, јелен 
	лопатар) и то ако могу да се обезбеде станишни услови. Значајан негативни 
	фактор за бројност дивљачи је и криволов, како у НПК, тако и у заштитној 
	зони НПК. Према свему наведеном, ловству у НПК не придаје се значај 
	изразитије комерцијалне делатности, већ се више рачуна са повећањем 
	бројности врста које ће употпунити богатство НПК, од значаја за културолошку 
	и туристичку презентацију (истраживања и едукација, фотосафари, посматрање 
	дивљачи, мали зоо-врт и друго). Истовремено треба водити рачуна да неке од 
	постојећих и могућих врста дивљачи могу бити опасне за посетиоце НПК и 
	туристе (вук, дивља свиња, медвед, рис). Развој туризма са понудом у 
	центрима и у простору, као и широко дисперзована понуда природних и 
	културних вредности НПК за презентацију посетиоцима нису у складу са 
	развојем ловства, али свакако имају над њим предност.

	Рибарство на подручју НПК и његове заштитне зоне још је мање развијено од 
	ловства. Воде НПК припадају салмонидном, пастрмском региону, са релативно 
	скромним рибљим насељима поточне пастрмке. Због сиромаштва водом, у већини 
	водотока на подручју НПК нема значајнијих услова за већу популацију поточне 
	пастрмке, изузев у Самоковској и Гобељској реци (као чистим водотоцима са 
	значајнијим протоком), односно у Барској реци и Циганском потоку (као 
	природним плодиштима). По биолошким и еколошким карактеристикама, поточна 
	пастрмка представља семимиграторну, реофилну врсту, која се не налази на 
	националној листи заштићених врста, али је стављена на Прелиминарни списак 
	за Црвену листу кичмењака Србије (будући да је њен статус у Европи од рањиве 
	врсте до врсте у опасности, за разлику од критеријума IUCN који је третирају 
	у ниској вероватноћи опасности, или као скоро угрожену). Најбогатија 
	поточном пастрмком је Самоковска река (у средњем и доњем току до 440 
	примерака већих од 10 цм по дужном километру), а затим Барска и Гобељска 
	река (220-260 примерака по  km). Рибарством се у НПК управља на основу 
	петогодишњег Средњорочног програма унапређивања рибарства на подручју НПК и 
	годишњих програма унапређења рибарства које доноси и спроводи ЈП "Национални 
	парк Копаоник". Планом порибљавања за 2003. годину било је предвиђено 
	порибљавање поточном пастрмком са 25.300 комада рибље млађи и то Самоковске 
	реке (са 12.000 комада рибље млађи), Барске реке (са 4.000 комада) и још пет 
	водотока. Планирана уређена мрестилишта нису реализована, а пастрмка се 
	мрести на ушћима мањих притока, или у њиховом доњем току. Према релевантним 
	документима, на подручју НПК дозвољен је риболов само у научно-истраживачке 
	сврхе, док је привредни риболов забрањен, будући да за то и нема услова. 
	Дозвољавање спортског риболова (уз поштовање ловостаја, минималне дужине 
	рибе и употребу вештачког мамца), предвиђено је по установљењу стабилне 
	популације поточне пастрмке и повећане моћи њене природне репродукције (по 
	посебном акционом плану газдовања овом врстом и њеним стаништима). У 
	заштитној зони НПК постоје и друге аутохтоне врсте риба - поточна мрена, 
	клен, уклија, такође са скромном популацијом, али са добрим могућностима да 
	се она повећа и обогати, под условом да се и овде плански управља (негативан 
	пример нестручног порибљавања Семетешког језера неаутохтоним врстама, које 
	су уништиле део заштићене аутохтоне фауне). У заштитној зони направљен је 
	један број малих приватних рибњака који указују на солидне услове узгоја и 
	това рибе.

	Пољопривреда

	По свом географском положају, подручје НПК и његове заштитне зоне имају у 
	домену пољопривреде све карактеристике планинских и подпланинских 
	пољопривредних простора. И поред објективних природних ограничења, 
	удаљености од тржишта и режима заштите НПК, потенцијали пољопривреде 
	Копаоника нису искоришћени, посебно сточарства, планинског воћарства и 
	домаће радиности на производњи здравствено безбедне хране у оквиру развоја 
	туризма, при чему режими заштите природе могу да представљају више предност 
	него ограничење.

	Рељефне карактеристике Копаоника као потенцијали и ограничења изражене су 
	параметрима хипсометрије, нагиба, експозиција, микрооблика и ерозије. Терени 
	изнад 1700 mнв представљају појас високих планинских пашњака изнад горње 
	границе шуме, плитког педолошког слоја, запуштених и све више обузетих 
	тврдачом мале хранљиве вредности, због запостављене прегонске испаше и 
	одсуства неопходних мелиоративних мера. На теренима од 1.000 до 1.700 mнв, 
	за пољопривреду су интересантни планински пашњаци и ливаде у оквиру шумског 
	појаса, чији узроци деградираности су готово исти као код високих планинских 
	пашњака, а на западном ободу планине има мањих парцела под кромпиром и 
	стрним житима. У висинском појасу од 600 до 1.000 mнв традиционално је 
	заступљена поливалентна - сточарска и ратарска производња, уз очување дела 
	шума и изградњу насеља, као и уз спонтано очување биодиверзитета и 
	аутохтоности предела.

	У односу на нагибе терена, на подручју НПК доминирају пољопривредне површине 
	нагиба од 30 до 60%, на којима није могуће механизовано кошење, сакупљање и 
	транспорт сена, те се редуковано користе у прегонској испаши уз 
	традиционално кошење ливада, а због запуштености изложене су површинској и 
	делом јаружној ерозији. У заштитној зони НПК доминирају пољопривредне 
	површине нагиба од 15 до 30% са пашњацима, ливадама и ораницама (делом 
	деградираним и претвореним у оскудне травњаке), изложене свим степенима 
	површинске ерозије и са ограни ченом применом механизације (претежно 
	специјализоване за брдско-планинске терене). Најмање су заступљене 
	пољопривредне површине са нагибима већим од 60% (искључиво пашњаци, угрожени 
	свим видовима ерозије и денудације) и мањим од 15% (у нижим зонама, претежно 
	под насељима).

	Топле експозиције (југоисток, југ, југозапад) скромно су заступљене на 
	подручју Просторног плана, а њихова диспозиција је врло значајан фактор не 
	само пољопривреде, већ осталих традиционалних активности, насељавања и друго 
	на планини.

	Убрзани настанак водне ерозије на подручју Просторног плана условљен је 
	еродибилношћу стена, ексцесивношћу климе, интензитетом коришћења тла, 
	деградираношћу вегетације, необезбеђеним локалним путевима, несанираним 
	рударским радовима и друго, а угрожава највећи део пољопривредног земљишта 
	без травног покривача, посебно на југоисточним деловима НПК (јака и средња 
	ерозија), а затим у време бујица на подручјима свих већих сливова, али све 
	више и на алпским ски-стазама (које се не третирају као пољопривредно 
	земљиште, иако је за њихово одржавање то неопходно).

	Климатски услови најзначајнији за пољопривреду на подручју Просторног плана 
	су падавине (повољне по количини и распореду, посебно за травни покривач) и 
	температуре (недовољне годишње суме топлоте изнад 1.000 mнв за ратарске 
	културе, неискоришћене могућности формирања мањих засада леске, малине, 
	јагоде, купине и неких других врста отпорних на ниже температуре, под 
	условом да се не ремете режими заштите НПК). Остали климатски услови 
	примерени су првенствено хипсометрији и морфометријским облицима рељефа и 
	карактеристични су и за остале високе планине у Србији.

	По педолошким карактеристикама, земљиште на подручју Просторног плана има 
	јасно изражен распоред по висинским појасевима: земљишта доњег брдског 
	појаса (до 750-800 mнв) по плодности зависно од дубине хумусног хоризонта и 
	степена посмеђености; земљиште вишег брдског појаса (до 1.100 mнв), скромне 
	плодности, зависно од дубине и биолошке активности хумусног хоризонта; 
	земљиште планинског појаса (1.100-1.400/1.500 mнв) као шумска земљишта 
	високе еколошко-производне вредности, али неподесна за пољопривредну обраду 
	због тешког механичког састава, присуства камења, слабог ваздушног 
	капацитета и друго; земљишта предалпског појаса (1.400/1.500-1.800 mнв) на 
	скоро читавом централном Копаонику, ограничене агро-еколошке производне 
	вредности, мале дубине и ниског присуства хранљивих елемената, осим азота; 
	земљишта подалпског и алпског појаса (1.700/1.800 mнв до врха Копаоника) 
	индиковано је аутохтоним биљним заједницама које на њима расту и у 
	пољопривреди су значајна за квалитетније врсте трава. Поред наведених 
	специфичних еволуционо генетских серија земљишта, појављују се и друге 
	педолошке јединице, а међу њим су најзначајнија алувијална земљишта и 
	тресетишта. Алувијална земљишта формирана су у приобалним деловима водотока, 
	а агроеколошка вредност најповољнија им је код песковито-иловастих и 
	иловастих варијанти, уколико дужина задржавања подземне воде у профилу не 
	ограничава обраду. Појава тресетишта везана је за акумулирање неразложених 
	или полуразложених трава и маховина у анаеробним условима. Тресаве се 
	разликују по геоморфолошким и хидролошким условима постанка и већим делом су 
	под вегетацијом ливадског типа. Не само педолошки покривач, већ и остале 
	природне карактеристике и производне могућности ливада и пашњака, као веома 
	значајних фактора очувања специфичне разноврсности биљног и животињског 
	света Копаоника, још увек нису комплексно изучени.

	Бонитет земљишта истражен је само за подручје НПК, а не и у заштитној зони 
	НПК (где није извршена диференцијација у односу на морфометријске облике). 
	Земљишта Копаоника сврстана су у категорије од VI до VIII бонитетне класе, 
	изузев малих површина у V класи, са следећим ограничењима: на петој класи, 
	која је претежно за травњаке и шуме, могу се гајити само неке ратарске 
	културе, под условом веома обазриве антиерозионе обраде; на шестој класи су 
	плитка земљишта на већим нагибима и нису погодна за обраду због претње 
	уништења биљног покривача, а уз умерена ограничења могу се користити под 
	травњацима и шумом; у седмој класи су плитка земљишта на изразито великим 
	нагибима и изложена водној и еолској ерозији, те се могу користити само под 
	травњацима и шумом; у осмој класи су камењари, земљишта загађена отпадним 
	водама и смећем, односно врло плитка земљишта на екстремно стрмим нагибима, 
	те се искључиво могу користити под травњацима и шумом. У оквиру велике 
	већине планинских села и засеока постоје дубља земљишта на заравњеним или 
	благо нагнутим теренима, која се условно могу сврстати у IV категорију, као 
	вртна, антропогена земљишта сачувана од деградације и оплемењена дуготрајном 
	обрадом и органским ђубрењем. Применом мера заштите од ерозије могу се 
	користити у ратарској производњи до нагиба од 16%, а у воћарској производњи 
	до 30%. На плићим профилима неопходно је увођење заштитних плодореда и 
	контурне обраде већ на нагибима изнад 3%. Задржавање ових земљишта у 
	функцији пољопривреде представља важан фактор успостављања оптималних односа 
	између биљне и сточарске производње и опстанка планинских села (али и због 
	очувања биотопа, предела и укупне заштите природе и животне средине).

	Укупне пољопривредне површине на подручју Просторног плана износе 17.140 ha, 
	највише на територији општине Рашка (око 49%), затим на територији општине 
	Брус (око 38%) и на територији општине Лепосавић (око 13%). Под 
	пољопривредним земљиштем је 52,5% подручја Просторног плана, највише у 
	заштитној зони НПК, док је на територији НПК по заступљености иза шума и 
	шумског земљишта. У структури пољопривредног земљишта изразито доминирају 
	природни травњаци са 14.361 ha или 84% (од тога 9.429 ha пашњака, или 55% и 
	4.932 ha ливада, или 29%). Од укупних пашњака и ливада, на територији НПК је  
	3.214 ha, или 22,4%. Због режима НПК и гашења потпланинских села, травњаци 
	који доминирају у пољопривредном земљишту НПК практично се економски не 
	користе, што доводи до деградације и измена аутохтоних травних састојина. 
	Ситуација није осетније боља ни у заштитној зони НПК, где нису искоришћене 
	погодности травњака за сточарство (на територији општине Брус претежно за 
	говедарство и коњарство, на територијама општина Рашка и Лепосавић претежно 
	за овчарство и делом козарство). На подручју Просторног плана је око 2.309 
	ha ораница (13,5% од укупног пољопривредног земљишта) и око 460 ha воћњака 
	(2,7%), с тим што оранице имају готово исто процентуално учешће у општинама 
	Брус и Рашка, воћњаци су нешто изразитије заступљени у општини Рашка, док је 
	у општини Лепосавић најмања заступљеност ораница и воћњака. Оранице и 
	воћњаци су претежно око сеоских насеља, а продукционе могућности ораница 
	нису у складу са могућностима пашњака и ливада у односу на потенцијале 
	сточарства. На територији НПК оранице заузимају непуних 12 ha (претежно 
	кромпиришта).

	Број грла стоке на подручју Просторног плана по Попису 2002. године (6.200 
	оваца, 1.600 говеда, 48 коња и 53 козе) указује на јаку запуштеност 
	сточарства. Ограничења режимима НПК овде нису пресудна, будући да се ни у 
	заштитној зони НПК не користе потенцијали за развој сточарства. Према 
	процени потенцијала локалне крмне основе и минималним агроеколошким 
	нормативима одржавања природних травњака, број постојећих условних грла 
	стоке на подручју Просторног плана бар четири пута је мањи од минимално 
	могућег и потребног броја условних грла. Амбициозни покушаји са друштвеним 
	фармама (на Лисинцу, Сребрнцу, Мрамору и Рендари, добрим делом на подручју 
	НПК), иако на најбољим ливада и пашњацима Копаоника, пропали су после 
	пословања са губитком, или на граници рентабилитета. Зато су као главни 
	носиоци сточарства на подручју Просторног плана остала локална пољопривредна 
	газдинства, оптерећена бројним ограничењима.

	Пољопривредна газдинства као основни носиоци пољопривреде на Копаонику све 
	мање су у стању да врше ту функцију, због све неповољнијих демографских 
	обележја (смањивање укупног броја становника без значајних промена у броју 
	домаћинстава, што је резултирало смањењем просечног броја чланова 
	домаћинства, уз старење укупног, а посебно пољопривредног становништва, 
	односно уз све интензивније смањење удела радно способних, драстично смањење 
	фертилитета и природног прираштаја, емиграцију младе, посебно женске 
	популације и друго). По домаћим статистичким критеријумима (знатно нижим у 
	погледу величине поседа од европских критеријума), више од 90% домаћинстава 
	располаже материјалним фондовима који их категоришу у пољопривредна 
	домаћинства, али се број пољопривредних домаћинстава /сеоских газдинстава 
	перманентно смањује (посебно у малим насељима, највише у периоду 1991-2002. 
	године). Од укупног броја газдинстава на подручју Просторног плана, око 61% 
	је на територији општине Рашка, око 31% на територији општине Брус и око 8% 
	на територији општине Лепосавић, са најмањим поседом по газдинству у општини 
	Рашка. Међу домаћинствима са поседом, преовлађују она са просечним земљишним 
	поседима од 3 до 8 ha, са доминантним уделом пашњака и скромним производним 
	потенцијалом земљишта, механизације и друго.

	Актуелна структура домаћинстава према изворима прихода на подручју 
	Просторног плана указује на одумирање пољопривредних 
	домаћинстава/газдинстава, стагнацију мешовитих домаћинстава и пораст 
	непољопривредних домаћинстава (ових последњих са нереално високом стопом, с 
	обзиром на раније ниско учешће категорије непољопривредних), али и на 
	незанемарљиви утицај развоја туризма на формалну и неформалну запосленост 
	локалног становништва. Тај тренд истовремено указује и на одрживост насеља 
	са преовлађујућим статусом мешовитих и непољопривредних, чак и у односу на 
	пољопривреду, која у овом случају представља пожељни, интегрални сегмент 
	егзистенције и развоја планинских села (у садејству са туризмом и 
	потенцијалном малом привредом). У односу на нормативе развијених западних 
	земаља, у пољопривреди подручја Просторног плана са просечно 26,3 ha по 
	активном пољопривреднику (рачунајући да највећи део ове просечне површине 
	чине пашњаци и ливаде) може се говорити о недовољној аграрној запослености, 
	што значи да, и поред врло неповољне старосне и полне структуре 
	становништва, постоји довољан квантитет радне снаге у пољопривреди, наравно 
	уз подизање нивоа знања, механизације и, што је најважније, знатно 
	активнијег и креативнијег односа државе према пољопривреди и селу (уместо 
	наслеђеног, често нереалног промовисања урбаног као јединог ваљаног начина 
	живота и рада). У том контексту, ни данашњи "транзициони" актери развоја 
	Србије не сагледавају креативне могућности планинске пољопривреде као 
	интегралног сегмента развоја запостављених планинских подручја Републике 
	(заједно са заштитом и културолошким коришћењем природне и културне баштине, 
	са туризмом, малом привредом и друштвеним стандардом села), као средине која 
	је алтернативна животу и раду у граду. Уз солидне потенцијале пољопривредног 
	земљишта, нека насеља издвајају се и по демографском потенцијалу, посебно по 
	учешћу радно способних у пољопривреди (Јошаничка Бања, Крива Река и 
	Шипачина).

	Рударство

	Некад развијено рударство на Копаонику данас више не представља значајнију 
	привредну активност на подручју Просторног плана. Због исцрпљивања рудних 
	резерви, нерационалности и неконкурентности рударске производње, политичких 
	проблема у АП Косово и Метохија и ограничења режимима проглашеног НПК 
	(посебно за намеру експлоатације воластонита), затворени су најпре сви 
	рудници са подземним, а затим и са површинским копом, сем рудника олова и 
	цинка "Бело Брдо" који ради са редукованим капацитетом.

	Међутим, у планираној санацији напуштених рудокопа ни на подручју НПК није 
	урађено практично ништа. На Сувом Рудишту није завршена рекултивација 
	истоименог поткопа, као ни рудника "Сува Руда" у Барској реци на ивици НПК. 
	Иако је урађена одређена документација, још увек се није приступило 
	рекултивацији површинског копа на јужној страни Панчићевог врха. Зато су ови 
	објекти изложени пропадању, чиме се стално умањују њихови потенцијали да се 
	после санације приведу могућим новим наменама (топла вода загрејана у 
	колекторима на површинском копу и депонована у подземним рударским окнима, 
	истраживачки пилот - пројекат рађен у ИАУС, музеј рударства, склоништа и 
	друго, у рударским окнима, коришћење техничке воде из рудника и слично). 
	Уместо тога из окана нерегулисано отичу загађујуће подземне воде у 
	површинске водотоке, ерозија напада незаштићене каскаде површинских копова и 
	друго).

	Туризам

	Туризам је на Копаонику започео још тридесетих година прошлог века, да би у 
	првој половини осамдесетих година постао водећа привредна делатност на 
	подручју Просторног плана. Најпре је туризам био у конфликту са рударством и 
	војним функцијама, а делимично и са шумарством и пољопривредом, да би после 
	проглашења НПК (чиме су предупређени конфликти са шумарством, пољопривредом, 
	па и рударством кроз затварање или напуштање рудника) био нормативно 
	усклађен однос туризма и заштите, сем у пракси на мањим просторима 
	интензивније изградње и коришћења НПК, претежно због неспровођења планских 
	одредби.

	Иако се од почетка планирања туризма на Копаонику (Регионални просторни план 
	десет копаоничких општина из 1968), па надаље у свим планским документима 
	инсистирало на равномерном размештају туристичких садржаја између планинског 
	и подпланинског подручја, тежиште развоја остало је на Сувом Рудишту, а од 
	осталих комлекса покренуто је Брзеће и започет Сребрнац. Од 30.000 
	туристичких лежаја предвиђених постојећим ПППНПК из 1989. године, око 15.000 
	је планирано на планини у НПК, а 15.000 у подпланинском подручју, односно у 
	заштитној зони НПК. Од тога, досад је на подручју НПК изграђено око 10.500 
	лежаја, али не са планираном дистрибуцијом по локалитетима, већ на Сувом 
	Рудишту око 10.000 уместо планираних 8.000, на Сребрнцу 250 уместо планиране 
	3.000, без планиране изградње на локалитетима Јарам и Рендара (планирано 
	укупно 2.750 лежаја), али и са непланском викенд изградњом на Циганској реци 
	и Гвоздацу (око 250 лежаја). У заштитној зони НПК, у близини Сувог Рудишта и 
	његовог скијалишта никло је практично неплански (иако са формалним 
	дозволама) велико викенд насеље Лисина - Чајетина са око 10.000 лежаја 
	(постојећим Просторним планом НПК предвиђено само 1.000), уз још око 1.000 
	темеља, као и око 2.500 планираних лежаја у Брзећу, док од планиране 
	изградње 12.500 лежаја у Јошаничкој Бањи, Црној Глави, Кривој Реци, Белом 
	Брду и другим насељима заштитне зоне НПК није остварено практично ништа (сем 
	незавршеног хотела и нешто приватних лежаја у Јошаничкој Бањи).

	Остварену понуду ТЦ Копаоник чини понуда у простору и понуда туристичких 
	комплекса и места (Суво Рудиште, Сребрнац, Брзеће и Јошаничка Бања). 
	Најзначајнији део понуде у простору представља алпско скијалиште на потезу 
	од Панчићевог врха и Сувог Рудишта до Гобеље и Сребрнца (са 20 жичаром 
	старије генерације, четири жичаре новије генерације и око 40  km 
	алпских стаза), као и нордијске стазе Равног Копаоника (претежно на трасама 
	шумских и пољских путева и стаза). Остварена летња понуда у простору је на 
	знатно нижем нивоу и састоји се од излетничких и планинарских стаза 
	(постојећи шумски путеви и стазе), са маркацијом и делимичним уређењем.

	Одлике понуде ТЦ Копаоник су у њеној разједињености (без јединственог 
	туристичког производа, наступа на тржишту, заједничког решавања питања 
	заштите и коришћења природе, комуналија и друго, са субјектима НПК и другим 
	учесницима), у доминантној оријентацији на зимску - скијашку сезону, без 
	одговарајуће летње понуде и са занемаривањем презентације вредности НПК и 
	окружења у оквиру имиџа и туристичког производа, у запостављању понуде 
	еколошког, културно-историјског, етнолошког и здравственог туризма и друго. 
	Туристички смештајни капацитети имају веома низак степен искоришћености - 
	25-30% на годишњем нивоу, а цене за домаће туристе су изнад просека за 
	услуге оваквог нивоа. Нису развијене службе за маркетинг у туризму, за 
	планирање и координацију интегралне понуде, за информатику, за промоцију 
	туристичке понуде и мониторинг промета, за агенцијске послове и друго, као 
	ни централни туристички биро са месним турист-бироима.

	Туризам на Копаонику развио се као резултат политичке и финансијске подршке 
	Републике Србије у периоду централизованог планирања и одлучивања и не може 
	представљати адекватан модел развоја туризма у данашњим транзиционим 
	условима Србије. Но, овај највећи зимски туристички центар Републике 
	представља националну вредност и заједно са НПК треба да буде предмет даље 
	државне пажње и подршке, до свог тржишног осамостаљења и пуне репродукције 
	уложених средстава. За планирани развој туризма постоје изузетни 
	потенцијали, како у природи НПК, културној баштини окружења (посебно наслеђе 
	средњевековне српске државе), у изграђеној супраструктури и инфраструктури 
	на планини и под планином. Стављање ових потенцијала у функцију одрживе 
	заштите НПК и развоја туризма ограничавају нерешена питања 
	институционално-организационог аранжмана управљања развојем туризма 
	интегрисано са заштитом и културолошким коришћењем НПК (са поделом управних 
	надлежности између министарстава, ЈП "Национални 
	парк Копаоник" и општина), затим питања недовршене инфраструктуре (посебно 
	канализације) и неразвијених комуналних служби, ниског степена примене и 
	спровођења планова и друго.

	Остале привредне активности

	Од осталих привредних активности на подручју Просторног плана пажњу 
	заслужују још само облици приватне мале привреде у традиционалним насељима. 
	Стари занати су изумрли са старим мајсторима, а за њих нема интересовања, па 
	ни потребе као раније (ковач, поткивач, сарач, колар и друго). Нове занате 
	нема ко да заснује, поготову производне. Зато се мала привреда 
	традиционалних подкопаоничких села своди на малобројне услужне радње и на 
	још задржане облике домаће радиности, у које се укључује и сеоски туризам 
	(преноћишта и пансиони, засад само у Јошаничкој Бањи и Брзећу).

5. Потенцијали и 
	ограничења на подручју Просторног плана

	Закључни поглед указује на следеће потенцијале развоја подручја Просторног 
	плана:

	1) очуване посебне природне вредности и биолошка разноврсност међународног и 
	националног значаја на подручју НПК, првенствено по ендемским врстама флоре, 
	асоцијацијама вегетације и врстама птица, уз започет процес афирмације 
	очувања и културолошког коришћења природне баштине;

	2) очуване вредности културне баштине на подручју Просторног плана (посебно 
	споменици културе и знаменита места) и још више у окружењу (посебно 
	средњовековни споменици културе);

	3) природни услови за туризам (посебно морфолошки, климатски и вегетацијски 
	услови за зимску и летњу понуду у простору), као и створени услови физичких 
	структура (супраструктура туристичког смештаја, спортско-рекреативних и 
	пратећих садржаја туристичког центра на подручју НПК и два туристичка насеља 
	у заштитној зони НПК, уз саобраћајну и техничку инфраструктуру), са 
	непосредним мотивима тражње у скијању, презентацији вредности НПК, 
	здравствено безбедној храни и друго;

	4) очуване шуме по квалитету и биодиверзитету за опште - корисне намене 
	(истраживање, рекреацију, узгој дивљачи, коришћење шумских плодова, 
	ограничену сечу и друго) заштићене режимима НПК и са организованим 
	газдовањем од стране ЈП "Србијашуме" у заштитној зони НПК; режимима НПК 
	очувана станишта и врсте аутохтоне дивљачи и риба, као основа за развој 
	спортског лова и риболова у заштитној зони НПК;

	5) расположиво пољопривредно земљиште (посебно пашњаци и ливаде) за модел 
	еколошке или пејзажне пољопривреде (са доминантним сточарством), 
	компатибилан са НПК и одржив, уз услов одговарајуће интеграције са туризмом 
	као генератором развоја подручја (производња и пласман биолошки вредних 
	пољопривредних производа на непосредном туристичком тржишту, запослење у 
	туризму, домаћа радиност у туризму подпланинских села, активирање још увек 
	незанемарљиве радне снаге у пољопривреди и друго);

	6) окна напуштеног рудника "Сува Руда" за лагеровање воде, која би се 
	претходно соларно загревала на уређеном површинском копу овог рудника, а за 
	потребе топлификације туристичког комплекса Суво Рудиште; делови 
	инфраструктуре грађене за потребе рудника од значаја за нове намене (путеви, 
	електроинсталације и друго);

	7) земљиште Војске Републике Србије на главици југозападно од војног 
	одмаралишта у оквиру туристичког комплекса Суво Рудиште, као потенцијал 
	грађевинског земљишта за комплетирање недостајућих садржаја овог центра 
	(посебно јавних, у првом реду спортско-рекреативних и културних);

	8) постојање традиционалних села по ободу НПК са вредним етно-наслеђем 
	културних добара, амбијената и традиционалне културе, са потенцијалним 
	смештајним капацитетима који се (уз реконструкцију и опремање) могу укључити 
	у сеоски туризам, са недовољном запосленошћу радно способног становништва 
	(посебно уз објективно могуће проширивање старосног контингента радно 
	способних сељака и даље могућности запошљавања у туризму), са условима 
	производње, прераде и директног пласмана здравствено безбедне хране и других 
	производа домаће радиности и друго; бачије у оквиру НПК;

	9) коришћење ренте из досадашњих улагања у изградњу супраструктуре и 
	инфраструктуре у туристичком центру на подручју НПК и у туристичким насељима 
	заштитне зоне НПК, кроз домаћинско газдовање грађевинским земљиштем;

	10) установљење интегрисаног управљања заштитом и развојем НПК и туризма у 
	ЈП "Национални парк Копаоник" и ТЦ Копаоник, уз подршку републичких управних 
	институција, организационо и кадровско унапређење управних институција на 
	подручју НПК и интересних асоцијација у насељима заштитне зоне НПК.

	Од наведених потенцијала знатно су већа следећа ограничења развоја подручја 
	Просторног плана:

	1) неспровођење донетих планских докумената и одступање од планских решења 
	са драстичним пробијањем капацитета на појединим локалитетима и одсуство 
	било каквог развоја на другим планираним локалитетима (посебно у 
	подпланинским селима); непланска изградња нових објеката на локацијама где 
	никад није била планирана изградња, као и нелегална доградња постојећих 
	легалних објеката; драстично заостајање уређења и опремања грађевинског 
	земљишта у односу на изградњу супраструктуре (без програма уређења 
	грађевинског земљишта, или без њиховог спровођења, у оба случаја са 
	избегавањем плаћања надокнада за уређење и коришћење грађевинског земљишта 
	од стране већине туристичких и других субјеката); озбиљно заостајање 
	реализације планиране инфраструктуре и комуналне опреме, посебно у погледу 
	фекалне канализације (тамо где и постоји, не функционишу постројења за 
	пречишћавање отпадних вода), атмосферске канализације и саобраћајница 
	(нерешен мирујући саобраћај и отежано зимско одржавање појединих деоница 
	путева), али и код грејања (на течна горива, противно одредби планских 
	докумената) и сакупљања смећа; препуштање управљања јавним објектима 
	водовода, канализације и трафостаница на Сувом Рудишту и Сребрнцу ГЕНЕКСУ, 
	са озбиљним последицама слабог одржавања постојећих система;

	2) недовољна заступљеност активне и креативне заштите, уређења и 
	презентације вредности НПК (на делу су претежно забране) у надлежностима и 
	обавезама релевантних републичких институција и организација, укључујући и 
	ЈП "Национални парк Копаоник"; непостојање програма и значајнијих активности 
	уређења предела и презентације природних и непокретних културних добара на 
	подручју НПК и заштитне зоне НПК; недовољне инвестиције у НПК и 
	неразвијеност креативних приступа у обезбеђивању инвестиција ван буџета, из 
	активности у НПК и заштитној зони НПК; ограничене надлежности ЈП "Национални 
	парк Копаоник" у заштити, уређењу и презентацији НПК у односу на субјекте 
	туризма, специјалне намене и друго;

	3) интерно угрожавање природе и природних вредности НПК и његове заштитне 
	зоне, на релативно малим урбаним површинама, али са знатним последицама, 
	посебно на Сувом Рудишту и у викенд насељу Лисина - Чајетина на ободу НПК, а 
	делом и у Брзећу у заштитној зони НПК - природно и антропогено условљена 
	ерозија тла, напуштени а несанирани рудници, неконтролисано сакупљање 
	лековитог и ароматичног биља и дивљих плодова; екстерно угрожавање од 
	рударских, енергетских и индустријских загађења из окружења (претежно са 
	Косова), као и од НАТО бомбардовања;

	4) запостављеност културне баштине НПК и заштитне зоне, без заштите од 
	антропогеног деловања и спонтаног пропадања, без значајнијих резултата 
	ревитализације и презентације;

	5) одсуство јединствене туристичке понуде НПК и заштитне зоне НПК, одсуство 
	контроле квалитета, информационог и мониторинг система, специфицираних 
	норматива и стандарда и друго, без адекватног институционално-организационог 
	аранжмана управљања развојем туризма; субстандардност понуде (посебно код 
	смештаја у шпицу сезоне); угроженост природних претпоставки туризма и то: 
	земљишта од ерозије због неодржавања педолошког покривача и травне 
	вегетације алпских ски-стаза, вода и ваздуха због нерегулисаног саобраћаја, 
	непланске и непримерене изградње и доградње туристичких објеката, нерешених 
	питања отпадних вода, комуналне хигијене и грејања; неизграђеност садржаја 
	летње туристичке понуде и друго;

	6) угроженост шума штетним абиотичким и биотичким факторима, штеточинама и 
	пожарима; недовољне активности и финансије на заштити, неги и подизању шума; 
	запуштеност шумских путева, недовољно контролисана сеча; одсуство сарадње ЈП 
	"Национални парк Копаоник" и ЈП "Србијашуме" са власницима приватних шума и 
	осталим локалним становништвом и друго;

	7) општа економска и аграрна политика запостављања сточарства као основе 
	планинске пољопривреде; уситњен земљишни посед на сиромашнијем планинском 
	земљишту; старење пољопривредног становништва због масовног бежања младих са 
	села; руинираност пољопривредних објеката и низак ниво техничке опремљености 
	газдинстава за планинску пољопривреду (посебно сточарство); лоши санитарни 
	услови држања стоке, чувања стајског ђубрива и друго; неразвијеност 
	саветодавне пољопривредне и стручне ветеринарске службе; губљење мотива за 
	пољопривреду код газдинстава без пољопривредних наследника; неуважавање и 
	дестимулисање локалног становништва као важних фактора заштите природе и 
	природних вредности НПК; неорганизованост локалних пољопривредника за 
	производњу и пласман производа; непостојање сарадње са субјектима 
	туристичког развоја ради пласмана производа, домаће радиности у туризму и 
	друго, као и сарадње са ЈП "Национални 
	парк Копаоник" око коришћења травњака НПК за прегонску испашу и производњу 
	сена, водних ресурса за наводњавање, дрвног отпада при сечи државних шума за 
	грејање и друго;

	8) продаја приватницима државног земљишта напуштених рудника и друштвеног 
	задружног земљишта на подручју НПК и омогућавање продаје пољопривредног 
	земљишта за нелегално претварање у грађевинско земљиште у заштитној зони 
	НПК; нерекултивисаност површинских копова и несанираност подземних рудника и 
	друго;

	9) успостављање ригорозног режима коришћења територије НПК на Панчићевом 
	врху од стране специјалне намене, која ограничава алпско скијалиште и 
	приступ споменику Ј. Панчића, испушта отпадне воде, угрожава ваздух 
	радарским системима и друго; успостављање новог режима границе према АП 
	Косово и Метохија у надлежности КФОР-а, односно стављање заштитне зоне НПК 
	на територији Покрајине ван надлежности Републике Србије;

	10) депопулација и старење села, са смањењем фертилитета и природног 
	прираштаја, задржавањем неповољне структуре писмености и образованости; 
	уврежене негативне предрасуде о селу, пољопривреди па и о планини; одумирање 
	традиционалних активности, посебно старих заната; неорганизованост села за 
	производњу и пласман пољопривредних производа; неповезаност са ТЦ Копаоник и 
	неразвијеност сеоског туризма; ограничавање у коришћењу приватног 
	пољопривредног земљишта у НПК и приватних шума на целом подручју Просторног 
	плана, без компензација или понуде од стране ЈП "Национални парк Копаоник" 
	за неки вид сарадње (контролисано пашарење, коришћење отпадака при сечи шуме 
	и слично); амортизованост стамбеног фонда; неопремљеност села јавним 
	услугама и службама, комунална неопремљеност, саобраћајна неприступачност и 
	друго;

	11) сукоб интереса и надлежности бројних субјеката на подручју Просторног 
	плана, као главни ограничавајући фактори управљање заштитом и развојем НПК 
	којим би се решили главни проблеми у НПК и омогућио развој заштитне зоне 
	НПК; непрецизна и нефункционална подела управних надлежности и недовољна 
	сарадња између надлежних министарстава, њихових институција, као и надлежних 
	државних јавних предузећа (у областима урбанизма и грађевина, заштите 
	животне средине, културе, спорта, туризма, пољопривреде, шумарства и 
	водопривреде, рударства и енергетике, саобраћаја и веза и друго), месних 
	заједница и управа обухваћених општина Рашка, Брус и Лепосавић (у оквиру 
	садашњег статуса Косова и Метохије) и ЈП "Национални парк Копаоник"; 
	непостојање јединственог носиоца туристичког развоја (ГЕНЕКС је 1986. године 
	напустио улогу носиоца развоја, уз сагласност општина и надлежних 
	републичких инстанци); сукоб интереса код истовременог газдовања скијалиштем 
	као јавним добром и комерцијалним хотелским капацитетима од стране профитно 
	заинтересованог предузећа (ГЕНЕКС); некомплетност у структури запослених у 
	ЈП "Национални парк Копаоник"; непостојање лиценци ни стандарда за обављање 
	делатности у ТЦ Копаоник и НПК; запостављеност служби за развој у туризму и 
	друго.

II. ЦИЉЕВИ ЗАШТИТЕ, 
	РАЗВОЈА И УРЕЂЕЊА ПОДРУЧЈА ПРОСТОРНОГ ПЛАНА

1. Општи и посебни циљеви 
	заштите и унапређења природних добара, животне средине и непокретних 
	културних добара

	Општа начела, критеријуми, циљеви и задаци заштите и унапређења подручја 
	НПК, уоквирени су и условљени генералним међународним и националним 
	начелима, критеријумима и циљевима очувања, заштите, унапређења и 
	културолошког коришћења природних добара од изузетног значаја, у квалитетној 
	животној средини. Главна општа начела и циљеви третмана природних добара и 
	њихове животне средине у Републици Србији, по одредбама Закона о заштити 
	животне средине и ППРС, релевантни за подручје НПК, су:

	1) рационално коришћење природних ресурса у складу са принципима одрживог 
	развоја и заштита природних подручја и добара, која условљавају квалитет 
	живљења на регионалном и локалном нивоу;

	2) очување, унапређење и заштита карактеристичних представника појединих 
	екосистема и изразитих биогеографских подручја, односно представника 
	појединих типова предела, од изворних до антропогених;

	3) установљење зона заштите код заштићених природних добара;

	4) очување, унапређење и заштита биодиверзитета, дугорочна 
	интердисциплинарна екосистемска истраживања, праћење и одржавање 
	биодиверзитета и биолошких ресурса;

	5) очување, унапређење и заштита амбијенталних, естетских и 
	туристичко-рекреативних потенцијала подручја од посебног републичког 
	интереса;

	6) очување, унапређење и заштита квалитета животне средине - ваздуха, вода, 
	земљишта, вегетације, животињског света, насељских средина и друго;

	7) развој информационог система природе и животне средине (у оквиру 
	информационог система простора);

	8) популаризација заштите природе и животне средине и развијање еколошке 
	свести код локалног становништва и посетилаца;

	9) заснивање заштите природе, природних вредности и квалитета животне 
	средине на интегралном и континуалном просторном и урбанистичком планирању;

	10) утврђивање планских решења, режима и услова коришћења, организације и 
	уређења простора, којима се обезбеђује заштита и презентација природних, 
	амбијенталних и других вредности НПК;

	11) хармонизација развоја привредних активности, изградње и уређења простора 
	са режимима и условима утврђеним у Просторном плану који су обавезујући за 
	све кориснике подручја НПК.

	Непосредни, приоритетни задаци очувања, унапређења, заштите и културолошког 
	коришћења природе и природних вредности, односно унапређења и заштите 
	квалитета животне средине на подручју НПК су:

	1) заштита природних и створених вредности као основа одрживог развоја 
	подручја и интегрални део процеса планирања и уређења простора;

	2) заштита природе од природног и антропогеног угрожавања на подручју НПК и 
	заштитне зоне НПК - првенствено заштита земљишта од ерозије и заштита свих 
	извора и сливних подручја изворишта вода;

	3) ревизија постојећих и увођење нових зона заштите у I, II и III степену 
	НПК и у складу с тим прецизирање граница НПК;

	4) функционална диференцијација заштитне зоне НПК на простор непосредне и 
	простор посредне заштите;

	5) просторно дефинисање посебних природних вредности, станишта ретких биљних 
	и животињских врста, значајних, карактеристичних локалитета, вредних, 
	очуваних биотичких заједница, односа врста у што природнијем стању, који 
	обезбеђују еколошку стабилност, диверзитет и генетске ресурсе;

	6) утврђивање природних споменика (геоморфолошких, геолошких, 
	хидрогеолошких, ботаничких и друго), заштићених околина непокретних 
	културних добара и простора са посебним амбијенталним, пејзажним и 
	етнолошким вредностима (све у режиму I и II степена);

	7) реинтродукција ишчезлих биљних и животињских врста, по посебним, строго 
	контролисаним програмима;

	8) заштита свих елемената животне средине (земљиште, воде, ваздух, флора, 
	фауна и друго) на највишем нивоу у НПК и на нивоу одрживости у заштитној 
	зони НПК;

	9) промовисање субјеката и активности који су компатибилни са режимима и 
	мерама заштите НПК (у оквиру сеоског становништва, пољопривреде, туризма и 
	друго);

	10) израда потребних програма и основа, урбанистичких планова и 
	урбанистичких пројеката по највишим стандардима заштите природе и животне 
	средине на подручју НПК и по унапређеним стандардима у заштитној зони НПК;

	11) обезбеђивање саобраћајних, санитарних, енергетских и других техничких 
	услова, који омогућују највиши квалитет животне средине на подручју НПК и 
	висок квалитет животне средине у заштитној зони НПК; условљавање изградње 
	нових објеката у НПК претходном изградњом комплетне инфраструктуре;

	12) санација последица нерегулисаних отпадних вода на делу НПК и у делу 
	заштитне зоне НПК; условљавање даљег функционисања постојећих објеката у НПК 
	прописним функционисањем канализације и уређаја за пречишћавање отпадних 
	вода;

	13) санација и ревитализација загађених, деградираних и неплански изграђених 
	простора (бомбардованих локација, рударских копова, каменолома и позајмишта, 
	деградираних пашњака, површина под израженом ерозијом на ски-стазама и 
	другим површинама, непланске изградње и доградње објеката и друго);

	14) задржавање ратарских површина на подручју НПК само по одредбама посебног 
	Програма пољопривреде на подручју НПК (уз услове заштите природних и 
	створених вредности НПК, строге заштите од ерозије и друго);

	15) организовани узгој ловне дивљачи на подручју НПК и организовање лова у 
	заштитној зони НПК, адекватно капацитету ловне дивљачи;

	16) организовани узгој ихтио-фауне на подручју НПК, спортски риболов и 
	рибарство у заштитној зони НПК.

	Посебни, приоритетни задаци очувања, заштите, ревитализације и културолошког 
	коришћења непокретних културних добара на подручју Просторног плана су:

	1) систематска мултидисциплинарна истраживања на подручју НПК и његове 
	заштитне зоне у склопу природнокултурног предела НПК; формирање јединствене 
	информационе основе о културном наслеђу на подручју НПК и заштитне зоне;

	2) ургентне активности конзервације, рестаурације и ревитализације 
	откривених највреднијих и најугроженијих археолошких остатака грађевина и 
	споменичких локалитета, као и њиховог уклапања у природу и одрживи развој 
	НПК, израдом и спровођењем програма и планова рада надлежних институција за 
	заштиту културне баштине;

	3) очување, унапређење и заштита предела, амбијената и пејзажа око 
	непокретних културних добара, у оквиру комплексне заштите ових целина; 
	утврђивање заштићених околина за све објекте, локалитете и целине 
	непокретних културних добара;

	4) обезбеђивање потребних урбанистичких, техничких, организационих и других 
	услова за заштиту и ревитализацију, истраживање и презентацију археолошких и 
	споменичких локалитета (саобраћајни приступ и режим презентације, ред 
	презентације налазишта и друго);

	5) регулисање правне и физичке заштите и ревитализације непокретних 
	културних добара на приватном и државном земљишту (експропријација и откуп 
	приватног земљишта, подржављење друштвеног земљишта, прописивање режима 
	коришћења свих земљишта по зонама заштите, заштита, праћење и финансирање 
	одржавања објеката у примарној функцији и намени и друго);

	6) израда неопходне урбанистичке документације за просторе непокретних 
	културних добара и њихове заштићене околине, којим ће се детаљно решити сва 
	питања заштите, уређења и коришћења простора од значаја за ова добра;

	7) организована презентација културних добара на подручју Просторног плана и 
	окружења (са итинерерима кроз подручје Просторног плана, до културних добара 
	ван подручја Просторног плана, посебно средњовековних српских споменика);

	8) континуиране активности едукације (научног и стручног кадра, посетилаца 
	НПК и локалног становништва) о вредностима културне баштине на подручју 
	Просторног плана и окружења;

	9) испитивање могућности и оправданости реконструкције једног рударског 
	насеља око сачуваних старих рудокопа;

	10) ревитализација руралних насеља у контексту очувања народног градитељства 
	и оригиналне туристичке понуде засноване на афирмацији традиционалних 
	делатности из оквира планинске руралне културе као услов очувања 
	аутентичности и идентитета културног подручја Копаоника.

2. Циљеви по 
	комплементарним областима

	Са наведеним, приоритетним циљевима заштите природе, природних вредности, 
	животне средине и непокретних културних добара, биће усклађени сви циљеви 
	социоекономског и културног развоја подручја Просторног плана. Међу циљевима 
	привредног развоја, приоритет ће се дати развоју туризма и рекреације, у 
	циљним оквирима како су они презентовани у ППРС, уз оптимално вредновање 
	локалних комплементарних активности и сеоских насеља.

	Циљеви развоја туризма и рекреације, односно уређења, заштите и коришћења 
	туристичких и рекреативних простора на подручју Просторног плана, уоквирени 
	су првенствено општим начелима и циљевима заштите природе, природних и 
	непокретних културних добара. Непосредна подлога за утврђивање циљева и 
	задатака развоја туризма и рекреације на подручју Просторног плана садржана 
	је у циљевима развоја туризма по ППРС. У оквиру општих, дугорочних циљева 
	развоја туризма, организације и уређења туристичких простора Србије 
	(комплексна валоризација потенцијала туристичке понуде; успостављање система 
	садржајно и функционално заокружене и регионално интегрисане туристичке 
	понуде; подстицање туристичких подручја са најповољнијим могућностима за 
	продужење туристичке сезоне и повећање степена искоришћености капацитета; 
	укључивање природних, културно-историјских и других вредности у развој 
	туризма, уз целовиту заштиту животне средине, природе, природне и културне 
	баштине), за развој туризма на подручју Просторног плана релевантни су сви 
	посебни циљеви развоја туризма Србије, постављени по ППРС за период до 2010. 
	године.

	У складу са наведеним циљним оквирима, а зависно од вредности и ресурса 
	подручја, односно од интереса и тражње за њима, развој туризма и рекреације 
	на подручју Просторног плана засниваће се на следећим посебним опредељењима 
	и задацима:

	1) туризам и рекреација, као активности најизразитије комплементарне 
	заштити, ревитализацији и културолошком коришћењу природних и културних 
	добара НПК, представљаће водећу привредну грану одрживог развоја подручја 
	Просторног плана и агенс развоја других комплементарних активности, посебно 
	здравствено-бањских функција, пољопривреде, ловства, чисте енергетике, 
	занатства и домаће радиности, као и активности друштвеног стандарда 
	(саобраћај, комуналне службе, терцијарне и квартарне јавне службе). У том 
	смислу, туризам ће представљати главни фактор социо-економског и културног 
	развоја подпланинских села у заштитној зони НПК;

	2) туризам и рекреација на подручју Просторног плана биће функцијски 
	подређени и прилагођени захтевима заштите, очувања, ревитализације и 
	културолошког коришћења природе, природних вредности, животне средине и 
	непокретних културних добара; са захтевима и потребама туризма и рекреације 
	биће усклађене све остале активности подручја;

	3) туризам и рекреација ће представљати главне факторе функција заштите, 
	ревитализације и презентације природних и културних добара подручја, јер ће 
	овим културолошким функцијама обезбедити значајну економску подршку (уз 
	редовна, основна средства, која, за национална природна и културна добра, 
	обезбеђује држава); кроз видове културолошког туризма, првенствено 
	еколошког, почев од опште-едукативног, преко екскурзионог, па све до 
	научно-истраживачког, природна добра подручја биће комецијализована на 
	оптималан начин, како у корист заштите, ревитализације и промоције добара, 
	тако и у корист промоције, културног и социо-економског развоја целог 
	подручја Просторног плана, односно општина Рашка, Брус и Лепосавић;

	4) развој туризма и рекреације, изградња, уређење, заштита и коришћење 
	туристичких и рекреативних простора подручја, одвијаће се по дугорочној 
	планској стратегији и средњорочним етапама, у функцијским међузависностима 
	са заштитом, ревитализацијом и презентацијом природних и културних добара, 
	као и са развојем бањских функција, пољопривреде, мале привреде и осталих 
	комплементарних активности;

	5) плански концепт развоја туризма и рекреације подручја Просторног плана 
	биће постављен на основу вредновања природних и створених услова и ресурса, 
	као и утврђених параметара еколошког, културолошког, туристичко-рекреативног 
	и бањског капацитета подручја, у оквиру приоритетно и аутономно утврђених 
	услова и режима заштите, ревитализације и коришћења природних и културних 
	добара НПК;

	6) плански концепт понуде туризма и рекреације подручја Просторног плана 
	биће заснован на природним условима, ресурсима и вредностима за зимску и 
	летњу понуду, као и на потенцијалној понуди Јошаничке Бање и потпланинских 
	села у заштитној зони НПК, са балнеолошким функцијама, здравствено безбедном 
	храном, етно-вредностима и друго; сходно томе, туристичко - рекреативна 
	понуда подручја ће анимирати и задовољити тражњу претежно у стационарном и 
	излетничком спортско-рекреативном туризму, а делом и у транзитном туризму;

	7) у конципирању развоја и уређења Јошаничке Бање, бањске, лечилишне 
	функције биће оптимално усклађене са туристичким бањским активностима, уз 
	преовлађивање тржишног пословања и одговарајућу заступљеност социјалних 
	садржаја здравства, туризма и рекреације, као и уз интеграцију у туристичку 
	понуду НПК и његовог ужег и ширег окружења;

	8) установљење, развој, изградња и реконструкција постојећих и нових 
	комплекса у НПК у рангу примарног ТЦ Копаоник, већих постојећих насеља по 
	ободу НПК у заштитној зони НПК као секундарних туристичких центара и мањих 
	села као сеоско-туристичких насеља; остала насеља даље од границе НПК у 
	заштитној зони НПК развијаће се посредно у функцији туризма (смештај 
	запослених у туризму, производња за непосредно туристичко тржиште и друго);

	9) организовање јединствене туристичке понуде НПК и заштитне зоне, са 
	јединственим туристичким производом у знаку НПК, јединственим маркетингом 
	понуде на домаћем и светском тржишту и друго; утврђивање модалитети 
	интеграције туристичке понуде подручја Просторног плана са постојећом и 
	планираном туристичко-рекреативном понудом укупне туристичке регије 
	Копаоника (по ППРС, цело подручје Копаоника са Жељином, Врњачком Бањом и 
	друго) и њеног окружења у оквиру Средишне туристичке зоне (по ППРС са 
	вештачким језерима, насељима, природним и културним добрима и друго).

	Основни циљеви развоја становништва на подручју Просторног плана су:

	1) демографски развој, заснован на оптимистичком циљу потребног обима и 
	структуре становништва, које може да оствари планирани развој, уместо на 
	досадашњим демографским трендовима стагнације и смањења становништва;

	2) уравнотеженији територијални размештај становништва, уз повећање удела 
	млађих контингената, посебно женске популације и побољшање образовне и 
	професионалне структуре, првенствено у функцији културолошког коришћења 
	природних и културних добара, туризма и рекреације, али и свих осталих 
	комплементарних активности - посебно пољопривреде и мале привреде;

	3) запошљавање и самозапошљавање у терцијарним делатностима и развој 
	крупнијих газдинстава фармерског типа, по посебним програмима едукације, 
	мерама кредитне и пореске политике и друго;

	4) унапређење и повећање саобраћајне доступности услуга здравствене и 
	социјалне заштите и програма помоћи старачким домаћинствима;

	5) увођење и остваривање стимулативних политика демографског и 
	социо-економског развоја на регионалном и локалном нивоу, уз отварање нових 
	радних места и тржишта туризма и рекреације, пољопривредних производа и 
	прерађевина и друго, као и уз подизање нивоа друштвеног стандарда;

	6) стимулисање улоге локалног становништва као домаћина НПК, кроз одржавање 
	пољопривреде и других традиционалних активности, као услова очувања 
	етно-идентитета, природних и културних вредности планинских руралних 
	подручја.

	Циљеви развоја комплементарних активности на подручју НПК биће подређени 
	циљевима заштите природне и културне баштине, а оптимално усклађени са 
	циљевима развоја туризма и рекреације. У заштитној зони НПК, комплементарне 
	активности и насеља биће усклађени са туризмом и развијани до нивоа који не 
	угрожава НПК.

	Циљеви развоја пољопривреде, коришћењем пољопривредног земљишта и других 
	потенцијала простора, биће условљени првенствено зонама и режимима заштите 
	НПК, а усклађени са интересима потпланинских насеља и циљевима развоја 
	туризма и рекреације.

	У том смислу ови циљеви су:

	1) укључивање пољопривреде у формирање заокруженог система заштите, 
	савремене презентације и адекватне економске валоризације природних, 
	културних, туристичко-рекреативних и других вредности подручја Просторног 
	плана, уз услов њеног производног стимулисања дугорочном гаранцијом 
	профитабилног пласмана производа, са ослонцем првенствено на директан 
	пласман у туристичкој понуди (на туристичкој трпези) и на коришћење 
	заштитног знака НПК у пласману производа унутар туристичке понуде и на 
	другим тржиштима;

	2) усклађивање намена и начина коришћења пољопривредног земљишта са режимима 
	заштите НПК, са једне, и природним погодностима и ограничењима, са друге 
	стране, уз приоритетно установљење прагова агроеколошког капацитета 
	различитих категорија пољопривредних површина и унапређење крмне базе на 
	ливадама и пашњацима као предуслови за унапређење водећег сектора копаоничке 
	пољопривреде - сточарства;

	3) чување површина и плодности пољопривредног земљишта, напоредо са 
	унапређивањем структурних, техничко-технолошких, организационих и 
	инфраструктурних услова за економски рационалну производњу хране високе 
	здравствене вредности, претежно у заштитној зони НПК; заштита земљишта атара 
	од стихијске викенд и друге изградње и нерегулисане трговине земљиштем;

	4) прилагођавање структуре пољопривредне производње потребама туристичке 
	тражње и другим могућностима пласмана тржишних вишкова 
	пољопривредно-прехрамбених производа;

	5) побољшање економских и социјалних услова живљења и рада пољопривредног 
	становништва, са ослонцем на потпуније и рационалније активирање 
	расположивих пољопривредних фондова, уз истовремено коришћење могућности 
	запошљавања у еколошки прихватљивим производним делатностима туризма, мале 
	привреде и друго на селу;

	6) израда пилот пројекта интегралног руралног и аграрног развоја Копаоника 
	према моделу пејзажне пољопривреде (уз рационалније и наменско коришћење 
	пољипривредног земљишта и диверзификацију економских активности на селу);

	7) израда програма уређења, коришћења и заштите копаоничких травњака (са 
	режимима прегонске испаше, кошења, подсејавања, ђубрења и друго), изградње 
	хидромелиорационих система и друго.

	Циљеви развоја шумарства и ловства, коришћењем шума и шумског земљишта, биће 
	условљени првенствено зонама и режимима заштите НПК, а биће усклађени и са 
	циљевима туризма и рекреације. У том смислу ови циљеви су:

	1) газдовање шумама НПК са тежиштем на очувању биолошког диверзитета, уз 
	минималне интервенције, при чему су дозвољене само активности контроле 
	дивљачи, контроле напада болести/инсеката, јавног приступа, противпожарне 
	интервенције, истраживања и коришћење ресурса за опстанак локалног 
	становништва, без негативних утицаја на природу;

	2) одрживо управљање и коришћење шума и шумских подручја, којим се 
	континуирано одржава њихов биолошки диверзитет, регенеративни капацитет, 
	виталност, садашњи и будући потенцијал за испуњење еколошких, економских и 
	социјалних функција у НПК, без наношење штете другим екосистемима;

	3) установљење опште корисних, као доминантних функција шума на територији 
	НПК; претежно економске функције имаће само шуме у заштитној зони НПК;

	4) заштита и очување биодиверзитета у целини НПК, посебно у природним 
	резерватима; заштита и очување заштићених реликтних, ендемичних, ретких и 
	угрожених врста шумске флоре и фауне; вишенаменско рекреативно коришћење 
	укупног потенцијала шумских подручја НПК; заштита и унапређење природних 
	амбијенталних површина; противерозиона заштита земљишта шумом; заштита 
	изворишта и водотока шумом; издвајање и наменско коришћење 
	научно-истраживачких површина шуме; производња дрвета и осталих производа из 
	шуме ради полифункционалне оптимизације стања; заштита шума од негативних 
	угрожавајућих утицаја биотичког и абиотичког порекла; природи блиски узгој и 
	заштита дивљачи и остале фауне у НПК;

	5) унапређење стања постојећих шума НПК и увећање површина под шумом 
	(попуњавање и обнављање недовољно обновљених површина у појасу букве, букве, 
	јеле и смрче, као и у појасу чистих смрчевих шума на 1.300 ha; 
	реконструкција деградираних високих шума на 300 ha; конверзија изданачких 
	шума у високи узгојни облик на 100 ha; пошумљавање необраслог шумског 
	земљишта на 500 ha; санитарно-узгојне сече на 1.300 ha; проредне сече на 
	1.500 ha; пребирне сече на 1.100 ha; интензивна заштита шума у свим фазама 
	развоја);

	6) реализовање плана научно-истраживачке делатности у шумама НПК (оцена 
	истражености биодиверзитета и утицаја планираног коришћења на биодиверзитет; 
	утврђивање еколошког капацитета шума у односу на број посетилаца НПК; 
	истраживање начина природне обнове основних врста дрвећа; истраживање 
	присуства глобалног и локалног загађивања шума у НПК; истраживање штетних 
	биотичких фактора који угрожавају смрчу и остале основне врсте на њиховим 
	природним стаништима; увођење информационе и ГИС технологије у оперативност 
	НПК);

	7) репатријација основних врста дивљачи у НПК. Циљеви развоја мале привреде 
	(производног и услужног занатства и домаће радиности) у потпланинским 
	насељима, биће усклађени са циљевима и условима заштите и културолошког 
	коришћења НПК, села, пољопривреде, туризма и рекреације, а обухватиће:

	1) оживљавање старих етно-заната у функцији израде сувенира, употребних и 
	украсних етно-предмета;

	2) организовање домаће радиности у функцији бањског и сеоског туризма 
	(пансиони, приватни смештај и друго);

	3) организовање занатства и домаће радиности за производњу и прераду етно и 
	еко хране и пића из домаће пољопривреде;

	4) унапређење услужних заната (трговина, угоститељство, технички сервиси).

	Циљеви развоја, организације и уређења потпланинских насеља у заштитној зони 
	НПК, као и нових насељскотуристичких садржаја на подручју НПК и заштитне 
	зоне НПК су:

	1) правна и физичка заштита етно и других објеката са вредностима споменика 
	културе у постојећим насељима, уз њихову ревитализацију и утилизацију за 
	културне, туристичке и друге адекватне намене;

	2) контролисана обнова постојећег грађевинског фонда становања, занатства и 
	домаће радиности, пољопривредних и помоћних објеката, уз пажљив третман 
	грађевинских и амбијенталних карактеристика и вредности, уређење стамбених и 
	економских дворишта домаћинстава и друго;

	3) планска реконструкција и новоградња објеката туристичког смештаја, 
	објеката услуга, јавних служби друштвеног стандарда и спортско-рекреативних 
	објеката у постојећим насељима; забрана и ограничавање изградње производних 
	и других објеката који угрожавају стандарде животне средине насеља у 
	категорији бање и туристичког насеља;

	4) израда планова општег уређења за већину сеоских насеља, са програмом 
	уређења, заштите и коришћења припадајућег атара, као и са мерама заштите од 
	неорганизоване трговине земљиштем и стихијске изградње (уз прилагођавање 
	односа према приватном пољопривредном и шумском земљишту у НПК режимима 
	НПК);

	5) примена норматива при планирању и реализацији изграђених и слободних 
	површина - за стандард НПК код планинских туристичких комплекса и пунктова 
	на територији НПК, за стандард бања у Јошаничкој Бањи, за стандард 
	туристичких насеља у Брзећу и за стандард сеоско-туристичких насеља у 
	осталим селима;

	6) планска изградња комплекса и пунктова на новим локацијама намењена 
	туризму и рекреацији, као и формирање туристичко-рекреативне понуде у 
	простору, претежно у зони III степена заштите НПК (уз залажење у зону II 
	степена заштите НПК само са неопходним сегментима понуде у простору) и у 
	заштитној зони НПК;

	7) комунално опремање постојећих насеља и нових насељских структура, за 
	стандард квалитета животне средине насеља у категорији туристичког комплекса 
	НПК, бање и туристичког насеља;

	8) задржавање постојећих бачија, уз неопходно уређење, санитарно и комунално 
	опремање, са контролисаном реконструкцијом, као и са перспективним 
	активирањем у функцији нордијско-скијашких, излетничких и планинарских 
	итинерера на целом подручју Просторног плана, лова и спортског риболова у 
	заштитној зони НПК и друго;

	9) санација непланске изградње на подручју НПК у центру Суво Рудиште, 
	Циганској реци и на Гвоздацу, као и у заштитној зони НПК - у Лисини, Брзећу 
	и Јошаничкој Бањи (комунално опремање, подизање стандарда смештаја и развој 
	јавних служби и сервиса);

	10) функционално интегрисање насеља на подручју Просторног плана и са 
	окружењем, уз приоритетне услове унапређења путне мреже, изградње жичара за 
	повезивање са скијалиштем Копаоника, укључивања у туристичку понуду ТЦ 
	Копаоник, развоја телефоније, мобилних јавних служби (здравство, едукација, 
	социјалне службе, месна канцеларија и слично) и јавних сервиса (комуналне и 
	техничке службе и сервиси) и друго;

	11) установљење ТЦ Копаоник (Суво Рудиште), Брзећа и Јошаничке Бање у рангу 
	секундарних општинских центара, којима гравитира већина потпланинских насеља 
	(изузев насеља у катастарским општинама Бадањ, Семетеш, Тиоџе и Кремиће, 
	који ће и даље гравитирати Рудници и Брвенику у општини Рашка).

	Циљеви и задаци развоја саобраћаја и саобраћајне инфраструктуре на подручју 
	Просторног плана су у следећем:

	1) реконструкција постојећих и изградња нових приступних и интерних 
	саобраћајница у функцији НПК, туризма, села и комплементарних активности, уз 
	услов да се сведе на минимум кретање моторних возила у НПК (претежно у зони 
	III степена заштите, а само са неопходним краћим деоницама у II степену 
	заштите), уз успостављање посебних режима саобраћања за потребе презентације 
	вредности НПК и рекреације;

	2) развој нових, алтернативних облика приступног и интерног саобраћања 
	(планинска шинска возила, гондоле) и њихово интегрисање са путном мрежом;

	3) саобраћајно интегрисање подручја НПК и укупног подручја Просторног плана, 
	односно њихово свестрано повезивање са окружењем у конфигурацијским условима 
	Копаоника, формирањем кружних саобраћајних прстенова - друмског и шинског, 
	највећим делом у заштитној зони на територијама општина Рашка, Брус и 
	Лепосавић; конституисање друмског прстена највећим делом од постојећих 
	деоница регионалних и локалних путева, са регионалним путевима као главним 
	приступним и радијалним везама; постављање шинског прстена за електрична 
	шинска возила, као саобраћајно средство у свим временским условима, 
	приближно пратећи трасу друмског прстена; остваривање лаке приступачности до 
	улаза у скијалишта из заштитне зоне НПК, без оптерећивања НПК од стране 
	алпских скијаша као главнине дневних излетника у НПК;

	4) формирање диференциране мреже излетничких стаза (зависно од зона заштите 
	НПК), за кретање пешака, запрега, јахача и планинских бициклиста у функцији 
	презентације НПК и рекреације; раздвајање пешачког од моторног саобраћаја у 
	постојећим насељима, новим насељским садржајима и у ваннасељским просторима 
	намењеним рекреацији;

	5) подизање укупне мобилности и квалитета живота становништва подручја, 
	повећањем приступачности свим привредним и непривредним садржајима, 
	повећањем ефикасности и нивоа услуга саобраћајног система, смањењем 
	негативних утицаја саобраћаја на остале насељске функције и животну средину, 
	повећањем безбедности и обезбеђивањем оптималних услова за развој туризма и 
	комплементарних активности;

	6) изградња регионалних обилазница око постојећих урбаних комплекса и насеља 
	подручја (на Сувом Рудишту, у Јошаничкој Бањи);

	7) модернизација и реконструкција постојеће мреже саобраћајница постојећих 
	насеља, уз очување основних обележја наслеђеног грађевинског фонда и могуће 
	кориговање регулационих ширина постојеће саобраћајне мреже; прилагођавање 
	насељских саобраћајница потребама пешачког кретања, јавног саобраћаја и 
	друго (тротоари, стајалишта за аутобусе и друго);

	8) изградња путних деоница за повезивање нових смештајних локалитета и 
	пунктова на подручју;

	9) обезбеђивање потребних паркинга и гаража за путничка возила и аутобусе на 
	местима концентрације туристичких и насељских капацитета.

	Циљеви и критеријуми водорегулације и изградње водопривредне инфраструктуре 
	су у следећем:

	1) заштита водотока на подручју НПК у планираним класама квалитета, као 
	водног екосистема за очување биолошке разноврсности и натурална регулација 
	неопходних деоница водотока у заштитној зони НПК;

	2) изградња вишенаменских малих хидроакумулација за регулацију водног 
	режима, водоснабдевање, противпожарну заштиту, снабдевање снежних топова, 
	рибарство и спортски риболов и рекреацију на води, у складу са режимима 
	заштите НПК (у II и III степену и у заштитној зони НПК; рибарство и спортски 
	риболов само у заштитној зони НПК; рекреација на води само на плански 
	уређеним деловима обале, уз прописну санитацију);

	3) реконструкција постојећих и изградња нових водовода у насељима подручја 
	(уз увођење мерења потрошње воде, свођење губитака на вредности мање од 20% 
	и прихватање економске цене воде);

	4) санитација постојећих туристичких комплекса, насеља и планираних 
	садржаја, као услов очувања водних ресурса подручја; изградња сепарационих 
	канализационих система са обавезним прикључивањем за све потрошаче који су 
	прикључени на водовод и са прописним постројењима за пречишћавање отпадних 
	вода низводно од потрошача;

	5) изградња атмосферске канализације, ради заштите земљишта и вода НПК од 
	сливања са изграђених површина туристичких комплекса и саобраћајница, уз 
	регулисање осталих атмосферских вода на подручју отвореним каналима.

	Циљеви развоја електроенергетске мреже на подручју Просторног плана су:

	1) достизање нивоа и структуре потрошње електроенергије средње развијених 
	земаља (општи циљ за неодређени дугорочни период);

	2) усаглашавање развоја капацитета у трансформацији и мрежи водова свих 
	напонских нивоа; остваривање динамике изградње електроенергетских капацитета 
	у складу са постојећом и планираном потрошњом; подизање квалитета контроле 
	токова електроенергије изградњом диспечерског центра;

	3) пребацивање постојећих далековода Рашка - Суво Рудиште и Брус - Брзеће са 
	35 kV на 110 kV и изградња далековода 110 kV од Брзећа до Сувог Рудишта; 
	реконструкција трафостанице 110/35 kV у Рашки и изградња трафостаница 110/x 
	у Брзећу и на Сувом Рудишту;

	4) изградња далековода 35 kV од Јошаничке Бање и Брзећа до Криве Реке и нове 
	трафостанице 35/20 kV у Кривој Реци, ради будућих енергетских потреба Криве 
	Реке и сигурности снабдевања ова три секундарна туристичка центра; 
	реконструкција постојећих трафостаница 35/20 kV у Брзећу и на Сувом Рудишту;

	5) комплетирање мреже далековода 20 kV и нисконапонске мреже у складу са 
	изградњом трансформаторских станица, уз минимизацију губитака преноса; 
	повећање снаге трансформације у броју и снази трафостаница 20/0,4 kV, уз 
	могућности резервног напајања (у случају испада неке трафостанице, или 
	далековода);

	6) изградња јавне електричне расвете у складу са изградњом саобраћајница, 
	уређењем јавних простора насеља и туристичких комплекса;

	7) изградња дистрибутивних електроенергетских капацитета, тако да њихове 
	локације и трасе не ограничавају заштиту и коришћење НПК, као и грађевинског 
	и осталих намена земљишта;

	8) коришћење расположивих хидроенергетских потенцијала на подручју 
	Просторног плана зависно од еколошког капацитета водотока, са 
	хидроелектранама искључиво у заштитној зони НПК.

	Циљеви развоја поштанског и телефонског саобраћаја и осталих 
	телекомуникација су:

	1) изградња и отварање нових ПТТ јединица, ради обухватања целокупног 
	становништва подручја Просторног плана свакодневном доставом поштанских 
	пошиљака; спровођење организације преноса поштанских пошиљки, уз коришћење 
	савремене технологије и савремених средстава транспорта; рационализација и 
	модернизација техничких манипулација у ПТТ јединицама;

	2) проширење капацитета преносне мреже за телефонски саобраћај; проширење и 
	модернизација постојећих телефонских централа, као и изградња нових; 
	проширивање дистрибутивне телефонске мреже и, по потреби, формирање нових 
	кабловских подручја;

	3) инсталирање нових телефонских прикључака и јавних телефонских говорница; 
	достизање стандарда од 60 телефонских претплатника на 100 сталних становника 
	подручја Просторног плана, уз задовољење стандарда потреба стационарних 
	туриста, дневних излетника и запослених на подручју НПК;

	4) повећање броја мобилних телефона и остваривање покривености читавог 
	подручја мобилним сигналима потребног капацитета;

	5) увођење нових врста телефонских информација; изградња пакетског 
	комутационог центра за пренос података; инсталирање потребног броја портова 
	(корисника) података; повезивање са рачунским центрима; изградња независне 
	ЈУПАК мреже; повећање броја претплатника "Интернета", уз проширење и 
	интензивирање коришћења рачунара;

	6) побољшање квалитета пријема радио и ТВ сигнала; увођење нових радио и ТВ 
	програма, посебно у вези са функцијама и значајем НПК; изградња локалне 
	радио и ТВ емисионе станице; формирање кабловске телевизије на подручју.

	Циљеви развоја комуналних објеката и служби на подручју Просторног плана су:

	1) остваривање грејања објеката заснованог на еколошки и економски 
	прихватљивим енергентима (гас, геотермална енергија, соларна енергија, уз 
	ограничену употребу огревног дрвета и електричне енергије);

	2) организовано сакупљање смећа из туристичких комплекса, са скијалишта, 
	постојећих насеља и осталих садржаја, уз одвожење ван подручја Просторног 
	плана;

	3) уређење постојећих и изградња нових гробаља за постојећа насеља у 
	заштитној зони НПК;

	4) изградња зелених пијаца у туристичким комплексима и већим насељима; 
	организовано уређење и одржавање јавних зелених површина у туристичким 
	комплексима и постојећим насељима.

	Циљеви и задаци у функцији одбране земље и заштите од елементарних непогода 
	и ратних разарања на подручју Просторног плана су:

	1) утврђивање надлежности, режима рада и коришћења садржаја специјалне 
	намене на Панчићевом врху у односу на НПК и алпско скијалиште; усклађивање 
	рада и коришћења садржаја специјалне намене на Сувом Рудишту са режимима 
	заштите НПК и потребама туристичке понуде;

	2) изградња и реконструкција грађевинских структура без већих физичких 
	концентрација и са значајним учешћем слободних простора и зеленила у 
	насељским структурама;

	3) обезбеђивање саобраћајне приступачности и мобилности подручја, без слепих 
	саобраћајница и без могућности запречавања у случају урушавања објеката;

	4) заштита саобраћајница и техничких система (адекватним решењима надземних 
	и високим учешћем подземних објеката и мрежа);

	5) организовање служби и изградња објеката у функцији заштите од 
	елементарних непогода и ратних разарања (цивилна заштита, противпожарна 
	заштита и друго).

III. ПРАВИЛА ЗАШТИТЕ, 
	УРЕЂЕЊА И КОРИШЋЕЊА ПОДРУЧЈА ПРОСТОРНОГ ПЛАНА

1. Заштита природе, 
	природних добара, непокретних културних добара и животне средине

	Садашњи статус НПК утврђен је Законом о националним парковима ("Службени 
	гласник РС", број 39/93), према чијим одредбама је НПК стављен под заштиту 
	као подручје посебних природних вредности и одлика од еколошког, научног, 
	културног, образовног и здравствено-рекреативног значаја.

	Посебна природна добра представљају главну вредност подручја НПК, а њихово 
	очување, ревитализација и културолошко коришћење, уз развој туризма и 
	комплементарних активности као развојне базе локалног становништва, чине 
	главни предмет Просторног плана. Природа, културна баштина и животна средина 
	подручја Просторног плана представљају најзначајније физичке оквире 
	назначеног третмана природне баштине, због чега се плански третирају 
	интегрално. Заштита природе, природних добара и непокретних културних добара 
	НПК и заштитне зоне НПК приказана је на Рефералној карти/графичком приказу 
	1.

1.1. Заштита природе 
	(природне средине)

	У категорији природне средине на територији НПК, режимом I степена заштите 
	биће обухваћене све површине и објекти строге заштите тла. Строга заштита 
	тла обухватиће све угрожене површине НПК са нагибом већим од 60% и са 
	коефицијентом ерозије већим од 0,7, као и сва нестабилна и јаче деградирана 
	тла. Заштита угроженог тла и непосредних простора око извора оствариће се 
	пошумљавањем и затрављивањем аутохтоним састојинама.

	У I степену заштите на територији НПК предвиђени су и сви извори (изузев 
	извора и врела већ сврстаних у I степен заштите као хидролошких споменика 
	природе и у природне резервате), до неопходног привођења намени за планирано 
	рационално водоснабдевање.

	У II степену заштите природе на територији НПК обухваћене су највредније 
	површине око вредности у I степену заштите - природних резервата, споменика 
	природе и најзначајнијих непокретних културних добара, односно површине које 
	имају изражене карактеристике природних предеоних целина, са стаништима 
	природних реткости флоре и фауне ван природних резервата, са шумским и 
	травним покривачем у функцији заштите тла и извора и друго, од значаја за 
	научна истраживања, едукацију, туристичку презентацију, рекреацију и узгој 
	дивљачи. Највећим делом у оквиру ових површина, уз неопходна проширења ради 
	обухватања изворишних сливова, налазе се зоне непосредне санитарне заштите 
	изворишта, од значаја за регионално и локално водоснабдевање. У оквиру 
	установљених зона II степена заштите НПК, наведени елементи природе штитиће 
	се интегрално, а ван установљених зона II степена заштите НПК сепаратно, 
	зависно од доминантног предмета заштите.

	На подручју НПК у II степену заштите издваја се шест природних предеоних 
	целина, које представљају изворишне челенке, долине и клисуре водотока - 
	хидролошких споменика у И степену заштите и то: 1) Јанкове баре - долина 
	Речице, 2) Барска река, 3) Самоковска река, 4) Гобељска река, 5) Брзећка 
	река и 6) Дубока. Све наведене целине, изузев Јанкових бара, предвиђене су 
	као резервати за узгој и истраживање аутохтоне дивљачи и риба.

	Зоне непосредне санитарне заштите изворишта у II степену установљене су у 
	изворишним сливовима највећих, заштићених водотока, односно око 
	најзначајнијих извора и то: горњи сливови Самоковске реке, Барске реке, 
	Гобељске и Шаклманске реке, Циганске и Сребрначке реке, Брзећке реке, Белих 
	чука и Дубоке.

	У II степену заштите биће и сви остали водотоци на територији НПК који нису 
	обухваћени I степеном заштите, или су ван зона II степена заштите НПК и ван 
	зона непосредне санитарне заштите.

	У III степену заштите су сви остали природни елементи ван I и II степена 
	заштите. Непосредна и посредна заштита површина и објеката у I и II степену 
	заштите, укључујући и посредну заштиту изворишта и генералну заштиту природе 
	и природних предела, условљаваће организацију, уређење и коришћење зоне III 
	степена заштите НПК.

	Подручјем непосредне заштите у оквиру заштитне зоне НПК обухваћени су 
	следећи елементи природе: у I степену све површине строге заштите тла и сви 
	извори до привођења намени за водоснабдевање; у II степену заштитиће се 
	делови зона непосредне санитарне заштите изворишта Сребрначка река и Беле 
	чуке, које прелазе у заштитну зону НПК.

	На подручју посредне заштите у оквиру заштитне зоне НПК препоручује се 
	креативан однос према заштити и коришћењу природне средине, без посебних 
	ограничења.

1.2. Заштита природних 
	добара

	Међу природним добрима подручја НПК и делом заштитне зоне НПК, изразито су 
	најзначајнији природни резервати (по ранијој класификацији) и споменици 
	природе, као добра у И степену заштите НПК. Добра у овом степену обухватају 
	локалитете и појединачне објекте природе, заштићене водотоке и изворе, 
	односно вредности које су валоризоване као изузетни репрезенти изворних 
	екосистема, или појединачни представници богатства геодиверзитета и 
	биодиверзитета, те се изузимају од свих облика коришћења и активности које 
	би могле да наруше њихов опстанак и осетљиво функционисање (сем научних 
	истраживања и строго контролисане презентације).

	На другом месту по значају су станишта врста са статусом природних реткости, 
	локалитети од значаја за заштиту биодиверзитета (хранилишта и други значајни 
	локалитети), простори осталих природних вредности (планински врхови и 
	развођа, клисуре и долине водотока и друго), као добра у II степену заштите 
	НПК претежно на територији НПК и делом у заштитној зони НПК, са знатним 
	ограничењима за туризам и већим ограничењима за комплементарне активности.

	Остала природна добра на територији НПК су у III степену заштите НПК, без 
	посебних ограничења за туризам и са одређеним ограничењима за комплементарне 
	активности, а остала природна добра ван НПК су у блажим режимима заштитне 
	зоне НПК.

	1.2.1. Локалитети у I степену заштите - природни резервати

	На подручју НПК установљују се следећи већи локалитети у I степену заштите 
	НПК - природни резервати по ранијој класификацији:

	1) "Барска река" - захвата одељења 27, 28, 29, 30 и 31, ГЈ "Барска река", 
	општина Рашка, укупне површине од 82,05 ha (у односу на постојећи ПППНПК, 
	повећан за 13,13 ha), све на државном земљишту. Основну вредност локалитета 
	чини велика разноврсност и богатство типова орографски и хидролошки 
	условљене вегетације, са мозаично распоређеним шумским, ливадским и 
	мочварним биљним заједницама. Карактеристично је вертикално смењивање 
	вегетације од смрчевих, буково-смрчевих, буково-јеловосмрчевих до чистих 
	букових шума. Посебно се истичу букове планинске шуме Фагетум монтанум 
	лузулетосум и Фагетум монтенум фестицетосум друмеиае. На локалитету су: 
	хидролошки споменик природе (део водотока Барске реке), заштићен гребен 
	развођа Копаоника (део периферног гребена) и заштићена речна долина (део 
	долине Барске реке). Генерални концепт заштите, развоја и уређења овог 
	локалитета са јединственим екосистемом условљен је вредношћу, структуром, 
	степеном очуваности и разноликошћу заједница и врста, као и циљем да се 
	прати природна сукцесија присутних заједница.

	2) "Козје стене" - захвата одељења 1, 2, 3, 4 и 5, ГЈ "Барска река" и 
	одељења 119, 120, 121, 122, 123, 124, 125, 126, 127, 128, 129, 130, 12, 13, 
	139 чистина "1" и део одсека "а", 140, део одсека "б" и део чистине "1" (200 
	m од гребенске линије одељења), 141 део и 142 део (300 m од гребенске линије 
	одељења), ГЈ "Самоковска река", све у општини Рашка, укупне површине од 
	471,38 ha (у односу на постојећи ПППНПК повећан за 390,72 ha), све на 
	државном земљишту. Локалитет обухвата део кањона Самоковске реке, изнад које 
	се окомито издижу Козје стене, "дивљи" простор који се по својим 
	физичко-географским и биолошким карактеристикама, као центар биодиверзитета, 
	битно разликује од Равног Копаоника. Локалитет се издваја по сложености 
	флористичке и фитоценолошке грађе, по богатству ретких биљних врста и 
	заједница, као и по изузетној лепоти предела. Гребени и увале са различитим 
	нагибима, експозицијама и педолошким покривачем омогућавају развој 
	разноврсних шумских, пашњачких и ливадских фитоценоза, као и вегетације 
	камењара, стеновитих обронака и хрптова. Истичу се реликтна заједница 
	Ерицо-Абиети-Пиццетум, затим већи број реликтних биљних врста, вегетација 
	стена, те травна вегетација на Кукавици, са локалним ендемом Виола 
	копаониценсис. Срећу се и бројне ретке птице, што локалитет квалификује и 
	као орнитолошки центар. На локалитету су: хидролошки споменик природе (део 
	водотока Самоковске реке), станишта значајних инсеката, заштићен врх 
	(Кукавица), заштићени гребен развођа Копаоника (део периферног гребена) и 
	заштићена речна клисура (део клисуре Самоковске реке). На локалитету су и 
	непокретна културна добра: део Мијатовића јаза, археолошко налазиште 
	Градина-Ђоров мост, део остатака средњевековног пута на Кукавици и део 
	археолошког налазишта рударења Самоковка.

	Генерални концепт заштите, развоја, уређења и очувања локалитета базираће се 
	на унапређењу богатства биљних и животињских врста и екосистемске 
	разноврсности. Локалитет је предвиђен за активну заштиту ради реконструкције 
	аутохтоних екосистема и очувања секундарних вредности (секундарне ливаде), 
	те ће се обезбедити контролисана реинтродукција ради: гаранције стабилности, 
	односно очување станишта и преживљавања оних биљака и животиња које служе 
	као подлога за узгој ретких и угрожених врста.

	3) "Јанкове баре" - захвата одељења 21, 22, 23, 24 одсек "а" - испод пута, 
	28 и 29, ГЈ "Самоковска река" у општини Рашка, укупне површине од 109,30 ha 
	(у односу на постојећи ПППНПК повећан за 54,99 ha), све на државном 
	земљишту. Локалитет обухвата највећу тресаву на Копаонику, коју окружује 
	смрчева шума. Одликује се тресавским заједницама којима обележје дају 
	маховине рода Спхагнум, тресава је истовремено станиште ретких, ендемичних и 
	реликтних биљних врста заштићених као природне реткости (Potentilla 
	palustris, Menyathes trifoliata, Dachylorehiza bosnica и 
	друго). Изузетну научну вредност представља заједница посебног екотипа смрче 
	са тресетницом (Спхагно-Пиццетум). На локалитету су: геоморфолошки споменик 
	природе (камене фигуре Јанков брег) и заштићена речна долина (део долине 
	Речице).

	Генерални концепт заштите, развоја, уређења и управљања локалитетом усмерен 
	је на одржавање оптималног водног режима и специфичних услова станишта ради 
	очувања спонтане сукцесије тресавских заједница.

	4) "Самоковска река" - захвата одељења 93, 94, 95 и 96, ГЈ "Самоковска 
	река", општина Рашка, укупне површине од 71,38 ha (у односу на постојећи 
	ПППНПК повећан за 15,56 ha), све на државном земљишту. Основну вредност 
	локалитета чине чисте смрчеве шуме и вегетација тресава. Обухваћена су три 
	најважнија типа шуме чисте смрче: Picetum 
	abietis oxalidetosum, Piccetum abietis myrilletosum и Piccetum 
	abietis hylocomietosum (од 
	посебног научног значаја). На локалитету су: хидролошки споменик природе 
	(део водотока Самоковске реке), станишта значајних инсеката (посебно из Familia 
	Carabidae: Trechus priapus serbicus Apfelbeck, 1903, стеноендемична 
	подврста Копаоника, Trechus 
	cardioderus balcanicus Jeannel, 1927, балкански ендемит и Trechus 
	centrails Nonveiller et Pavićević et Popović, 1994, стеноендемит 
	Копаоника, из Familia 
	Staphulinide: Garbius spec.nov., предпоставка о ендемичној врсти за 
	Копаоник, истраживања у току и из Familia 
	Cerambucidae: Morimus funereus Mulsant, 1863, на IUCN листи, у 
	европској Црвеној листи, републичкој Уредби и књизи биодиверзитета бивше 
	Југославије), заштићени гребен развођа Копаоника (део периферног гребена) и 
	заштићена речна клисура (део клисуре Самоковске реке).

	Генерални концепт заштите, развоја, уређења и управљања оријентисан је на 
	очување тресаве и чистих смрчевих шума у целини, као и свих биљних и 
	животињских врста које их граде. На локалитету расте већи број ретких врста 
	чије популације стагнирају или се смањују, а како су ове врсте претежно у 
	оквиру екосистема данас угрожених тресава, неопходно је побољшати услове 
	станишта. Локалитет је предвиђен као научна база за спознају и праћење 
	тресавских и шумских заједница. У оквиру локалитета (одељење 96, одсек "б") 
	задржава се постојећа огледна површина Института за биолошка истраживања 
	"Синиша Станковић" из Београда.

	5) "Вучак" - захвата одељења 99, одсек "а", 101, део одсека "а" испод 
	шумског пута, 104, 1, 2, 105 и 106, одсек "а", ГЈ "Гобељска река", општина 
	Рашка, укупне површине од 64,18 ha (у односу на постојећи ПППНПК смењен за 
	2,98 ha), све на државном земљишту. Основну вредност локалитета представља 
	мешовита шума смрче и јеле (заједница Abieti-Piccetum 
	serbicum), од значаја за науку, будући да јела даје одређен 
	индикаторски значај овој шуми, а смрча је изван свог висинског појаса на 
	Копаонику (1550-1750 mнв), у појасу букве и јеле, градећи заједницу са јелом 
	без букве (којој не одговарају неки еколошки фактори). Овај тип шуме погодан 
	је за научно упоређивање са сличним типовима шуме на другим, еколошки 
	различитим стаништима на Копаонику и Златару.

	Концепт заштите оријентисан је на очување геофонда заједнице у целини, а 
	тиме и свих биљних и животињских врста које је изграђују. Поред наведене 
	основне намене, простор је предвиђен и као научно-истраживачки пункт за 
	идеоеколошка и синеколошка истраживања, ради допуне знања о екологији 
	штићене заједнице и њених чланова, на основу чијих резултата ће се 
	валоризовати мере заштите. На локалитету ће се успоставити мониторинг за 
	праћење природне сукцесије и контролисану едукацију.

	6) "Мркоње" - захвата одељења 45 и 46 - одсек "а", ГЈ "Гобељска река", 
	општина Рашка, укупне површине од 29,16 ha (у односу на постојећи ПППНПК 
	смањен за 25,94 ha), све на државном земљишту. Основну вредност локалитета 
	представља климарегионална мешовита шума смрче, букве и јеле (Piceo-Fago-Abietum). 
	Као историјски најстарија у средњепланинском појасу, ова заједница 
	представља рефугијум флоре, вегетације и читавих екосистема на високим 
	планинама Србије. На локалитету су: хидролошки споменик природе (део 
	водотока Гобељске реке) и заштићена речна клисура (део клисуре Гобељске 
	реке).

	Генерални концепт заштите, развоја, уређења и управљања, у функцији је 
	праћења природне сукцесије и очувања природних вредности и процеса на 
	локалитету без посредовања човека.

	7) "Гобеља" - захвата одељења 30, 31, 32, 33 и 34, ГЈ "Гобељска река", 
	општина Рашка, укупне површне од 140,00 ha (у односу на постојећи ПППНПК 
	повећан за 41,75 ha), све на државном земљишту. Локалитет обележавају 
	високопланинске, климарегионалне заједнице, као и специфичне заједнице 
	остењака, које се постепено смењују (од шумске преко жбунасте до пашњачке), 
	уз изразиту екосистемску разноврсност и већи број реликтних и ретких биљних 
	врста. Основну вредност локалитета представља типичан рефугијум изнад 
	клисуре Гобељске реке - глацијална реликтна врста рунолист (Leontopodium 
	alpinum), уз друге бројне ендемичне и реликтне биљне врсте, као и 
	разноврсне биљне заједнице (шумске, жбунасте, ливадске, пашњачке и заједнице 
	камењара, сипара и стена). На локалитету су: геолошки споменик природе 
	(профил корнита у контактном појасу), хидролошки споменик природе (део 
	водотока Гобељске реке), станишта значајних инсеката (посебно из Familia 
	Carabidae: Trechus priapus serbicus Apfelbeck, 1903, стеноендемична 
	подврста Копаоника и из Familia 
	Cerambuycidae: Morimus funereus Mulsant, 1863, на IUCN листи, у 
	европској Црвеној листи, републичкој Уредби и књизи биодиверзитета бивше 
	Југославије), заштићени врхови (Мала и Велика Гобеља), заштићени гребени 
	развођа Копаоника (делови централног и унутрашњег гребена) и заштићена речна 
	клисура (део клисуре Гобељске реке).

	Концепт заштите локалитета подређен је пре свега очувању биолошке 
	разноврсности, а посебно очувању најзначајније вредности - рунолиста, као 
	природне вредности чија се бројност све брже смањује.

	8) "Беле стене" - нови локалитет у односу на постојећи ПППНПК, укупне 
	површине од 76,21 ha, захвата одељења 78 и 81 ГЈ "Брзећка река" јужно од 
	старог пута Брзеће - Копаоник (државно земљиште), као и део ливада и 
	остењака, северно од старог пута Брзеће - Копаоник засада у поседу ПТК 
	"Копаоничанка" (треба да се пребаци у државно земљиште НПК), све на 
	територији општине Брус. Локалитет обухвата врх Жљеб на коме доминирају Беле 
	стене које се стрмо спуштају ка Гвоздачкој реци и представља један од 
	најочуванијих природних амбијената са геоморфолошким, геолошким, еколошким, 
	орнитолошким, флористичким и фитоценолошким карактеристикама, по којима се 
	јасно издваја из околног простора Копаоника. Карактерише га изворност и 
	очуваност природних станишта високопланинских предела са фрагилним системима 
	приоритетним у стратегији заштите биодиверзитета. Одликује се богатством 
	биљних врста и разноликошћу биљних заједница - ливада (Brometum 
	erecti), камењара (Carici humilis, 
	Helianthemo-Ceclerietum latifoliae), стена (Edriantho-Sahifragetum 
	porophullae helianthemocum cani), шума (Piccetum 
	abietis moesiacae), субалпијске жбунасте (Vaccinio-Juniperetum 
	nanae) и високе зелени (Adenosilletea), на 
	различитим, мозаично распоређеним типовима станишта високопланинских предела 
	(стене, сипари, камењари и планинске ливаде богате биљним врстама, као и 
	ретким и ендемичним животињским врстама, а на јужном делу развијене 
	четинарске шуме). На стенама се некад гнездио сиви соко и вероватно 
	пузгавац, а са локалитета су ишчезли дивокоза и рунолист. На локалитету су: 
	станишта значајних инсеката (посебно из фамилиа Scarabaeidae: 
	Geotrupes pinculatus Jekel, 1865, балкански ендемит и из Familia 
	Tettigonidae: Anterastesrbicus Brunner, 1882, балкански ендемит) и 
	заштићен врх (Жљеб).

	Иако истраживања локалитета још нису завршена, концепт заштите, развоја, 
	уређења и управљања локалитетом биће усмерен на очување екосистема од 
	значаја за стратегију заштите биолошке разноврсности.

	9) "Метође" - захвата одељења 67, 69, 70, 71, 83, одељци "е" и "д" и 82 - 
	део, ГЈ "Брзећка река", општина Брус, укупне површине од 106,85 ha (у односу 
	на постојећи ПППНПК повећан за 26,95 ha), све на државном земљишту. Основне 
	вредности локалитета су екосистемска разноликост биљних заједница, као и 
	флористичка сложеност. Због сложености и мозаичности микрорељефа, јављају се 
	већи број различитих и веома интересантних смрчевих и букових заједница, 
	вегетација остењака, као и низ ретких и реликтних врста. На локалитету су: 
	геолошки споменик природе (профил мермерисаних кречњака и доломита), 
	хидролошки споменици природе (врело Гвоздац, гејзир Гвоздац и део водотока 
	Брзећке реке) и заштићена речна клисура (део клисуре Брзећке реке). На 
	локалитету је и непокретно културно добро - култно место Метође.

	С обзиром да локалитет представља добро очувани комплекс чистих смрчевих 
	шума. шума смрче и јеле, мешовитих шума смрче, јеле и букве и чистих шума 
	букве, генерални концепт заштите базира се на очувању биљних заједница у 
	целини, као и свих чинилаца који их изграђују.

	10) "Јелак" - захвата одељења 64, 65 и 66, ГЈ "Брзећка река", општина Брус, 
	укупне површине од 57,14 ha (у односу на постојећи ПППНПК повећан за 36,02 
	ha), све на државном земљишту. Основну вредност локалитета представља 
	присуство мешовите шумске заједнице тисе и јеле (Taho-Abietum). 
	Значај шумског екосистема је у аутохтоности настанка и микрорефугијалном 
	станишту тисе (Tahus baccata), реликтне биљне 
	врсте која се у НПК налази само на овом простору, а која је стављена под 
	заштиту државе као природна реткост и налази се на списку Црвене листе - 
	радне листе за обраду у "Црвеној књизи флоре Србије". На локалитету су: 
	геолошки споменик природе (профил мермерисаних кречњака и доломита), 
	хидролошки споменик природе (део водотока Брзећке реке), станишта значајних 
	инсеката (посебно из Familia 
	Cerambucidae: Morimus funereus Mulsant 1863, 
	на IUCN листи, у европској Црвеној листи, републичкој Уредби и књизи 
	биодиверзитета бивше Југославије) и заштићена речна клисура (део клисуре 
	Брзећке реке). На локалитету је и непокретно културно добро - део 
	археолошког налазишта рударења Оштра чука.

	С обзиром да се локалитет штити као једино станиште једне реликтне врсте на 
	Копаонику, генерални концепт заштите усмерен је на очување популације тисе и 
	њеног станишта у целини, односно на очување, развој и заштиту шумског 
	екосистема који изграђује тиса, заједно са осталим биљним врстама.

	11) "Дубока" - захвата одељења 23, 24, 25, 26, 49 и 50, ГЈ "Брзећка река", 
	општина Брус, укупне површине од 128,94 ha (у односу на постојећи ПППНПК 
	повећан за 62,51 ha), све на државном земљишту. Основну вредност локалитета 
	чини богатство биљних заједница, међу којима се издваја реликтна заједница 
	букве са шашиком (Seslerio-Fagum), у оквиру које 
	су издвојене две субасоцијације (tupicum и ostruetosum). 
	За науку је посебно интересантна заједница са црним грабом (Ostruo-Seslerio-Fagetum, 
	на Копаонику виђена једино на овом локалитету) и реликтна заједница 
	планинског јавора са субалписком буквом (Aceri 
	heldreichii-Fagetum subalpinum, ретка не само на Копаонику већ и у 
	Србији). На локалитету су: геолошки споменик природе (профил са акордеон 
	наборима), хидролошки споменици природе (врело Дубока и део водотока 
	Дубоке), појаве више фосилних и активних понора у речном току Дубоке (уз 
	директну хидрауличку везу понора и врела Дубока), заштићен врх (Шиљак) и 
	заштићена речна клисура (део клисуре Дубоке). На локалитету је и непокретно 
	културно добро - део археолошког налазишта рударења Дубока.

	Генерални концепт заштите, развоја, уређења и управљања локалитетом усмерен 
	је на очување у потпуности богатства различитих ретких и реликтних шумских 
	заједница, затим субалпијских жбунастих заједница и станишта свих ових 
	заједница, као и биљних и животињских врста које их граде.

	12) "Јеловарник" - нови локалитет у односу на постојећи ПППНПК, захвата 
	одељења 15, одсек "б", 16 и 17, ГЈ "Брзећка река", општина Брус, укупне 
	површине од 61,87 ha, све на државном земљишту. Главно обележје локалитету 
	даје истоимени каскадни водопад висине 75 m. Око водопада су шуме букве (Fagetum 
	montanum), букве и смрче (Piceo fagetum), 
	букве, смрче и јеле (Piceo-Fago-Abietatum) и 
	смрчеве шуме (Picetum ahcelsae), које су 
	климазонално условљене. Изнад њих развијена је климарегионална заједница 
	боровнице, ниске клеке и субалпске смрче, као и заједнице типца и метличасте 
	власуље. На локалитету расте љиљан (Lilium martagon), 
	законом заштићена биљна врста, као и орхидеја. Карактеристичне птице на 
	локалитету су планинска плиска (Mtacilla cinerea), 
	бела плиска (Motacilla alba), воденкос (Cinklus 
	cinklus), сива сеница (Parus palustris), 
	руси сврачак (Lanius collurio), царић (Troglodytes 
	troglodytes), зимовка (Purrhula purrhula) и 
	друго. На локалитету су: хидролошки споменик природе (водопад Јеловарник) и 
	станишта значајних инсеката.

	Иако истраживања локалитета још нису завршена, концепт заштите, развоја, 
	уређења и управљања локалитетом биће усмерен на очување екосистема од 
	значаја за стратегију заштите биолошке разноврсности.

	13) "Суво Рудиште" - захвата одељења 31, део до постојеће жичаре 
	Дубока-Панчићев врх и 32, део до жичаре Дубока-Панчићев врх, ГЈ "Брзећка 
	река", општина Брус, површине од 31,63 ha (у односу на постојећи ПППНПК 
	повећан за 1,63 ha), све на државном земљишту. Локалитет представља типични 
	високопланински предео изнад зоне смрчевих шума, На локалитету су развијене 
	климарегионалне жбунасте заједнице боровнице, ниске клеке и субалпске смрче, 
	као и заједнице типца и метличасте власуље. На локалитету су: геоморфолошки 
	споменик природе (цирк Крчмар), хидролошки споменик природе (део водотока 
	Дубоке), станишта значајних инсеката (посебно из Familia 
	Carabidae: Trechus priapus serbicus Apfelbeck, 1903, стеноендемична 
	подврста Копаоника и изFamilia Staphulindae: Lathrobium 
	kopaunikanum Rambousek, 1928, ендемит Србије) и заштићени гребен 
	развођа Копаоника (део периферног гребена).

	Генерални концепт заштите локалитета подразумева заштиту субалпске жбунасте 
	вегетације, као основног чиниоца у очувању екосистема овог планинског 
	простора, у очувању изданских вода и заштити земљишта од ерозије.

	1.2.2. Локалитети у I степену заштите - споменици природе

	На подручју НПК и заштитне зоне НПК установљују се следеће врсте и 
	локалитети споменика природе у I степену заштите НПК.

Геолошки споменици 
	(гео-наслеђе)

	На подручју НПК и заштитне зоне НПК ови споменици представљени су геолошким 
	профилима, који изражавају гранодиоритску интурзију и стене метаморфног, 
	контактног ореола које су настале након утискивања масива. Како није 
	извршено валоризовање и инвентарисање свих геолошких профила, издвојени 
	геолошки споменици представљају само основу која ће се проширивати зависно 
	од динамике истраживања и од ограничења условљених планираним активностима и 
	садржајима. Начелно, најзначајнији природни и засецима створени геолошки 
	профили на територији НПК биће заштићени.

	Ова заштита се посебно односи на следеће профиле:

	- Скарнови са развијеном комплетном зоном метасоматских промена - утискивање 
	гранодиоритског масива изазвало је метаморфне промене првобитних стена. 
	Добро развијен контактни ореол, где се директно могу пратити метасоматски 
	процеси од самог контакта до непромењених стена, биће, након детаљних 
	истраживања, утврђен у зони I и/или II степена заштите на ширем локалитету 
	Јарам. У овом контактном појасу издвојене су; унутрашња зона на самом 
	контакту са гранитоидом, изграђена од скарнова и скарноида; средња зона 
	изграђена искључиво од скарнова и спољна зона од мермерисаних кречњака и 
	доломита. Скарнови су изразито тракасте грађе која се у средњој зони смењује 
	сочивима воластонитских стена.

	- Гранодиорити са кором распадања - терцијарне старости, гранодиоритски 
	масив Копаоника има зонарну дистрибуцију стенских варијетета са 
	кварцдиоритима, гранодиоритима, порфироидним гранодиоритима, кварцмонцитима 
	и друго. Након детаљнијих истраживања издвојиће се по један репрезентативни 
	профил од сваког варијетета, у оквиру зона I и/или II степена заштите.

	- Мермерисани кречњаци и доломити у контактном појасу - мермерисане кречњаке 
	и доломите који изграђују спољну зону контактног ореола карактерише нагло 
	опадање степена метаморфизма, што се огледа на гранобластичним мермерима на 
	контакту са средњом зоном, који даље прелазе у нечисте карбонате и 
	калкшисте, па у неизмењене карбонатне и филитоидне стене. Ове стене 
	распрострањене су на источном делу НПК, а репрезентативни профили биће 
	издвојени у оквиру природних резервата "Метође" и "Јелак".

	- Корнити у контактном појасу - са варијететима зелене боје и тракастом 
	текстуром, као продукти вулканских стена на контакту са магматском 
	интрузијом односно гранодиоритима, корнити имају посебне естетске вредности. 
	Као карактеристичан биће издвојен профил корнита у оквиру природног 
	резервата "Гобеља".

	- Акордеон набори-Акордеон набори у сјајним шкриљцима представљају 
	репрезентативан структурни пример настао у примарној структури. 
	Карактеристичан профил биће издвојен у природном резервату "Дубока".

Геоморфолошки споменици

	Трагови плеистоценске глацијације - иако су слабо изражени и једва уочљиви, 
	трагови плеистоценске глацијације на Копаонику су изузетно значајни за 
	природне науке као ретки примери ледничке ерозије. Трагови глацијације 
	изражени су облицима констатованих циркова (дна, стране и остаци моренског 
	материјала по дну и на излазима из циркова), од којих је за посебну заштиту 
	издвојен:

	1) цирк Крчмар, на северној страни Панчићевог врха, у оквиру природног 
	резервата "Суво рудиште";

	2) Остала два цирка неће бити посебно заштићена.

	За цирк Широки до, између Вучака и Леденица на Караману, као школски пример 
	глацијалног рељефа, нису неопходне посебне мере заштите, изузев забране 
	већих грађевинских захвата, који би могли морфолошки да измене конфигурацију 
	терена. У оквиру цирка на источној страни Велике Гобеље, просторно највећег, 
	али и најизложенијег антропогеним утицајима (алпско скијалиште), биће 
	забрањени већи грађевински захвати, који би могли даље да наруше морфолошки 
	идентитет цирка и предела у целини.

	Други облици геодиверзитета у категорији геоморфолошких споменика односе се 
	на камене фигуре - гранодиоритске остењаке, који немају посебан стручни и 
	научни значај, али представљају битне, атрактивне елементе природног 
	предела, од посебног значаја за туризам. Настали денудацијом и селективном 
	ерозијом гранодиоритских стена као остењаци, блокови и громаде, ови облици 
	штите се на целој територији НПК, а строжија заштита односи се на следеће 
	локалитете: у општини Рашка - 1. Маркова стена, 2. Лисичја стена, 3. Пајин 
	гроб, 4. Суви врх I, 5. Суви врх II, 6. Високи део (свих шест у зони II 
	степена), 7. Јанков брег (у резервату "Јанкове баре") и 8. Бабин гроб (у 
	зони II степена), а на територији општине Брус - Караман-Вучак (у зони III 
	степена). Укупна површина за заштиту ових споменика износи око 14,5 ha.

Хидролошки споменици

	Хидролошко наслеђе водотока на подручју НПК представља специфичну категорију 
	споменика природе локалног значаја, чија заштита је условљена хидролошким 
	параметрима (дужина тока, протицај, облик корита и други параметри 
	узроковани геоморфолошким и другим појавама и процесима), али још више и 
	захтевима прокламованог општег интереса за коришћењем ових водотока 
	(регулисање водног режима, рекреација, производња хидроенергије, 
	противпожарна заштита и друго), због чега није могуће потпуно остварити 
	радикални концепт "дивљих водотока" уобичајен за националне паркове.

	Вредност водотока и потреба за њиховом заштитом заснивају се на 
	физичко-хемијским карактеристикама вода, које условљавају развој специфичних 
	биотопа ихтиои других врста хидрофауне, као и на улогу хидролошких елемената 
	у природном пределу (водопади, слапови, брзаци, усечена корита и друго). У 
	том контексту, на подручју НПК у I степену биће заштићени следећи водотоци - 
	хидролошки споменици:

	1) Самоковска река (у зонама I и II степена, ван резервата 4,00 ha);

	2) Гобељска река (у зонама I, II и III степена, ван резервата 2,40 ha);

	3) Барска река (у зонама I, II и III степена, ван резервата 2,60 ha);

	4) Брзећка река (у зонама I, II и III степена, ван резервата 1,00 ha);

	5) Дубока река (у зонама I, II и III степена, ван резервата 2,00 ha).

	Укупно - 12,00 ha ван резервата.

	Заштитом ће бити обухваћена корита и обале водотока, заједно са водом, 
	биљним и животињским светом, ради заштите њихових природних обележја као 
	хидрографских појава и предеоних елемената. Газдовање водотоцима биће 
	утврђено Водопривредном основом НПК, у складу са одредбама овог Просторног 
	плана.

	Од појединачних објеката хидролошких споменика у I степену ће бити заштићени 
	још и значајни водопади, језера, извори и врела хладне воде, као и извори 
	радиоактивних и темоминералних вода на подручју НПК и заштитне зоне НПК.

	Од значајнијих водопада на територији НПК и заштитне зоне НПК у I степену 
	биће заштићени:

	1) Водопад Јеловарник, у природном резервату "Јеловарник", генералног пада 
	од 65-70 степени и висине од 75 m (1215-1290 mнв). Представља сложени 
	каскадни тип водопада и спушта се у казан Јеловарског потока низ који даље 
	отиче. Настао је у терену различите геолошке грађе, превасходно у 
	метаморфним стенама (шкриљци, мермери), а његова генеза условљена је 
	тектонском предиспонираношћу, са израженим речним регресивним процесом, 
	потпомогнутим физичко-хемијским процесима распадања стена;

	2) Водопад на Барској реци, на подручју непосредне заштите у оквиру заштитне 
	зоне НПК (0,15 ha).

	Најзначајније природно језеро на подручју Просторног плана које се штити као 
	хидролошки споменик је Семетешко језеро (1,0 ha), непосредно изнад села 
	Семетеш на 900 mнв, на подручју непосредне заштите у оквиру заштитне зоне 
	НПК. Језеро се храни из два обалска извора и из атмосферских падавина, а 
	празни се отицањем преко два мања поточића и испаравањем. Овалног је облика 
	са пречником од око 60 m и дубином до 5 m, а обале су му обрасле хидрофилним 
	растињем. Посебну атракцију представљају једно веће и неколико мањих 
	плутајућих тресетних острва са развијеном вегетацијом. Спада у групу језера 
	са изразитом тресетном вегетацијом. Присутан је убрзан процес еутрофикације 
	језера и процес напредовања тресаве која постепено смањује површину воденог 
	огледала. Физиогномски и биолошки карактер језеру даје присуство врста из 
	рода Sphagnum и Hyponum, 
	са којима се меша Carex. 
	Аутохтону врсту хидрофауне чини ендемска врста тритона (врста репатих 
	водоземаца из породице саламандера са слабо развијеним ногама, народног 
	назива "семетешка ала"). Иако је учињена грешка са порибљавањем неаутохтоним 
	врстама (које су у великој мери истребиле тритона), локално становништво 
	насеља Семетеш има креативан однос према заштити језера (органичавање 
	изградње, одвођење отпадних вода ван слива језера, чему погодује 
	конфигурација локалитета насеља, жеља за презентацијом језера и друго). Под 
	заштиту ће бити стављена и два мања урвинска језера лоцирана на ваздушној 
	раздаљини од око 650 m североисточно изнад Семетешког језера између узвишења 
	Орловац и Горње брдо на висинама од 1.030 и 1.040 mнв (једно окружено 
	пашњачком вегетацијом, друго шумом, са трском и напредовањем тресаве, укупне 
	површине од 0,8 ha).

	На територији НПК распрострањени су претежно пукотински и 
	дисолуционо-пукотински типови издани, који се разликују по генези, 
	оводњености, физичким и хемијским карактеристикама подземних вода, режиму 
	издани и друго. Репрезенте подземних вода представљају природне хидролошке 
	појаве - извори, зоне провирања (као и вештачки објекти бушотина). Од 165 
	регистрованих извора, два поткопа и једне бушотине на територији НПК, десет 
	извора је изнад 10 l/s за регионално водоснабдевање и 25 извора 1,0 - 10,0 
	l/s за локално снабдевање села, уз већ извршено делимично каптирање 
	издашнијих појава. Уз објективно ограничење намене ових објеката за 
	водоснабдевање (чиме је у други план стављен један од темељних феномена НПК, 
	односно извори чине феномене до тренутка каптирања), на подручју НПК и 
	заштитне зоне НПК, као хидролошки споменици - извори и врела издвојени су:

	1) Врело Дубока, највеће у НПК, на контакту мермера и хлоритских шкриљаца, 
	издашности до 65 l/s, у клисури истоимене реке, на 1.115 mнв, у оквиру 
	резервата "Дубока". На врелу се појављују воде подземног тока Дубоке, која 
	понире скоро у целини у речном кориту око 1  km узводно. Врело одражава 
	сву сложеност хидролошких односа и механизама циркулације вода у карбонатним 
	теренима, што се посебно карактерише односом минималне и максималне 
	издашности. Заштитом врела биће обезбеђено функционисање хидрогеолошког 
	система (понор - подземни ток - врело). Поред непосредних простора око 
	понора и врела, заштитом ће бити обухваћен и појас речног корита између ова 
	два објекта у ширини од 50 m;

	2) Врело Урлан на контакту мермера и хлоритских шкриљаца, издашности до 15 
	l/s, на подручју непосредне заштите у оквиру заштитне зоне НПК (0,02 ha);

	3) Црно врело, карстни извор на десној страни Мраморске реке, оријентационе 
	издашности од 25 l/s, на подручју непосредне заштите у оквиру заштитне зоне 
	НПК (0,02 ha);

	4) Врело Гвоздац у Брзећкој реци, разбијено извориште гравитационог типа на 
	контакту мермера и гранодиорита, просечне издашности од 19 l/s, у оквиру 
	резервата "Метође";

	5) Гејзир Гвоздац у Брзећкој реци, пулсирајући излив воде из напуштене 
	бушотине у гранодиоритима, са висином млаза до 5 m, издашности око 2 l/s, у 
	оквиру резервата "Метође". Иако је антропогеног порекла, гејзир је 
	интересантан због неуобичајене појаве воде под притиском, режима издани и 
	туристичке атрактивности.

	Извори радиоактивних вода предвиђени за заштиту на територији НПК су:

	1) Извор Крчмар вода у резервату "Суво рудиште" на северним падинама 
	Панчићевог врха, формиран у стенама контактно-метаморфног ореола, са слабо 
	минерализованом водом радиоактивности од 966,63 Bq;

	2) Извор Марина вода, постојан, импровизовано каптиран извор издашности од 
	0,5 l/s, значајан по генези и хемијском саставу, са водом радиоактивности од 
	113,13 Bq, 
	у зони III степена (0,02 ha), угрожен непланским просецањем пута према 
	планинарском дому "Ртањ".

Од извора термоминералних вода, на подручју 
	Просторног плана биће у статусу хидролошких споменика заштићени специфични 
	термоминерални извори у Јошаничкој Бањи, на подручју непосредне заштите у 
	оквиру заштитне зоне НПК (укупно 0,5 ha). На основу новијих 
	хидрогеотермалних проучавања, преовладава став да ове воде потичу из 
	вулканита Баљевачког басена, а не из гранодиорита Копаоничког плутона. 
	Извори се налазе на левој обали реке Јошанице, груписани на два локалитета. 
	На локалитету у бањском парку регистрована су четири главна извора са 
	температуром воде од 65 до 77°С, 
	уз издашност највећег, једино каптираног извора од 8 l/s, са температуром од 
	77°С. 
	Други локалитет је Сланиште око 2  km низводно од првог локалитета са 
	пет извора укупне издашности до 1,5 l/s и температуром воде од 25-36°С.

У две од осам истражних бушотина на дубинама од 
	235 до 294 m добијен је самоизлив термалне воде. Хемијским испитивањем 
	састава термалних вода на изворима и бушотинама утврђено је да су воде ниско 
	минерализоване (око 300 mg/l), HCО3, Cl-Na типа, 
	алкалне (pH=8,5) и ниске тврдоће. Од специфичних 
	компонената заступљени су F (5,2 
	mg/l), H2S и HS (2,1 
	mg/l) и SiО2 (80-120 
	mg/l). У гасном саставу преовлађује азот - преко 85% запремински. Апсолутна 
	старост вода процењена је на 7.800 (плус-минус 250) година. Укупна садашња 
	издашност свих постојећих извора и бушотина са изливом је минимално 13,4 
	l/s, а новим каптажама извора могло би се остварити оријентационо око 23 l/s 
	укупне издашности термалних вода са температурама од 36 до 78°С; 
	но за главну употребу воде у Бањи (за купалишта, топлификацију и друго), 
	реално се може рачунати са 20 l/s са средњом температуром од 65°С.

Ботанички споменици

	На територији НПК и заштитне зоне НПК, 1997. године заштићени су следећи 
	ботанички споменици природе, као значајна добра III категорије (по 
	Правилнику о категоризацији заштићених природних добара, "Службени гласник 
	РС", број 30/92):

	1) Стабло смрче, Гобељска река, (0,0118 ha) старости око 300 година, у ГЈ 
	"Гобељска река", одељење 28, одсек "а", на 1.400 mнв, у планинској шуми 
	букве, у зони II степена;

	2) Стабло јеле, Гобељска река, (0,0059 ha) старости око 250 година, у ГЈ 
	"Гобељска река", одељење 75, одсек "а" , на 1.400 mнв, у планинској шуми 
	смрче, јеле и букве, у зони II степена;

	3) Два стабла јавора, Крива Река, (0,082 ha) старости око 300 година, у 
	порти цркве Св. Петра и Павла (1.170 mнв), на подручју непосредне заштите у 
	оквиру заштитне зоне НПК.

	1.2.3. Локалитети у II степену заштите

	На подручју НПК и заштитне зоне НПК установљују се следеће врсте и 
	локалитети природних добара у II степену заштите:

	1. Станишта врста са статусом природних реткости:

	1) Локалитет Гарине, станиште природне реткости линцуре (Gentiana 
	lutea ssp. simhyandra) и ретке врсте перунике (Iris 
	graminea), на површини секундарних ливада, на стрмим источним 
	падинама Гарина изнад Брзећа, у зони II степена;

	2) Локалитет Маринковац, станиште природне реткости линцуре (Gentiana 
	lutea spp. simhyandra), на површини секундарне ливаде (0,01 ha), уз 
	границу НПК наспрам Палежа, на подручју непосредне заштите у оквиру заштитне 
	зоне НПК;

	3) Локалитет Јарам - Беле стене, једино познато станиште ендемореликтне 
	врсте дневног лептира (Colias cuacasica, Staudinger, 
	1871) у Србији, на високопланинским пашњацима у оквиру установљене површине 
	Брзећке реке у зони II степена, као и природног резервата "Беле стене". 
	Прехрамбена биљка за гусенице лептира је Chamaecytisus 
	tommasinii (Vis.) Rothm. (fam. Papilonaceae), а главно природно 
	угрожавање станишта представља обрастање пашњака смрчом. Ова малобројна 
	врста стављена је на Црвену листу дневних лептира Србије, налази се и у 
	Црвеној књизи дневних лептира Србије, а и врста и станиште регистровани су и 
	у европским размерама;

	2. Локалитети од значаја за заштиту биодиверзитета:

	1) Хранилишта за некрофаге врсте птица:

	- Локација Јастребац, источно од Брзећа (0,80 ha), на подручју непосредне 
	заштите у оквиру заштитне зоне НПК, општина Брус;

	- Локација Средњи брег западно испод Јадовника (0,80 ha), на подручју 
	непосредне заштите у оквиру заштитне зоне НПК;

	- Локација Калевац северозападно од села Шипачина (0,80 ha), на подручју 
	посредне заштите у оквиру заштитне зоне НПК.

	2) Други значајни локалитети - за заштиту биодиверзитета НПК посебан значај 
	имају инсекти као најбројније врсте фауне, а раније запостављеној заштити 
	корисних инсеката биће посвећена посебна пажња. Предвиђена је заштита врста 
	и станишта следећих инсеката (заштићена станишта су само у зонама I и II 
	степена, а назначене врсте штите се на целом подручју НПК и заштитне зоне 
	НПК):

	а) Familia 
	Carabidae:

	- Calosoma 
	inquisitor (Linnaeus, 1758), врло 
	корисна врста која прати градације штетног лептира мразовца; сем у резервату 
	"Самоковска река", заштићено станиште је и у клисури Самоковке у зони II 
	степена, а врста је заштићена и у листопадним шумама у осталим зонама 
	заштите;

	- Calosoma 
	sucophanta (Linnaeus, 1758), 
	корисна врста која прати градације велике штеточине губара; заштићено 
	станиште је у клисури Самоковке у зони II степена, а врста је заштићена и у 
	листопадним шумама у осталим зонама заштите; налази се на европској Црвеној 
	листи, у републичкој Уредби, као и у књизи о биодиверзитету бивше 
	Југославије;

	- Carabus 
	ullrichi subs. nov., нова - 
	ендемична врста на Копаонику, у завршној фази истраживања; заштићено 
	станиште је на Бачишту (у зони II степена), а врста је заштићена и на Трески 
	(подручје непосредне заштите у оквиру заштитне зоне НПК);

	- Carabus 
	curtulus koschanini Csiki, 1904, 
	стеноендемит Копаоника; заштићено станиште је на Панчићевом врху (у зони II 
	степена), а врста је заштићена и на Сребрнцу и Крсту (у зони III степена) и 
	Трески (подручје непосредне заштите у оквиру заштитне зоне НПК);

	- Carabus 
	cancellatus intermedius Dejean, 
	1826, ендемична балканска подврста; врста је заштићена на Сребрнцу (у зони 
	III степена) и Трески (подручје непосредне заштите у оквиру заштитне зоне 
	НПК);

	- Carabus 
	montivaagusblandus Frivaldszkyi, 
	1865, ендемична балканска подврста; заштићено станиште је на Гобељи и 
	Панчићевом врху (у зони II степена);

	- Carabus 
	cavernosus Frivaldszkyi, 1837, 
	балкански ендемит; сем у резерватима "Козје стене", "Гобеља" и "Беле стене", 
	заштићено станиште је и на Панчићевом врху (у зони II степена), а врста је 
	заштићена на Шиљачи (у зони III степена) и на Трески (подручје непосредне 
	заштите у оквиру заштитне зоне НПК);

	- Carabus 
	conveksus gracilior Gehin, 1885, 
	ендемична врста за Србију; заштићено станиште је на Панчићевом врху (у зони 
	II степена);

	- Carabus 
	intricatus intricatus Linnaeus., 
	1761, номинативна подврста на IUCN листи, европској Црвеној листи, у 
	републичкој Уредби и у књизи о биодиверзитету бивше Југославије; сем у 
	резервату "Самоковска река", заштићено станиште је и у клисури Самоковске 
	реке, на Бабином гробу и Панчићевом врху (у зони II степена), а врста је 
	заштићена на Трески (подручје непосредне заштите у оквиру заштитне зоне 
	НПК);

	- Carabus 
	croaticus subsp. nov., нова 
	подврста - стеноендемит Копаоника у завршној фази истраживања; заштићено 
	станиште је у резервату "Јелак", а врста је заштићена у Белој реци (у зони 
	III степена) и на Трески (подручје непосредне заштите у оквиру заштитне зоне 
	НПК);

	- Carabus 
	violaceus subsp. nov., нова - 
	стеноендемична подврста широко распрострањена у НПК, у завршној фази 
	истраживања; сем у резерватима "Гобеља", 
	"Беле стене", "Јелак", "Јеловарник" и "Суво рудиште", заштићено станиште је 
	и на Кукавици, Бабином гробу и Панчићевом врху (у зони II степена), а врста 
	је заштићена на Јарму (у зони III степена);

	- Carabus 
	coriaceus hopffgarteni Kraatz, 
	1878, ендемична подврста за централну и источну Србију; сем у резерватима 
	"Самоковска река", "Гобеља", "Беле стене", "Јелак", "Јеловарник" и "Суво 
	рудиште", заштићена станишта су на Кукавици, Бабином гробу и Панчићевом врху 
	(зона II степена заштите), а врста је заштићена на Јарму (у зони III 
	степена);

	- Procerus 
	gigas Creutzer, 1799., балкански 
	ендемит; врста је заштићена на слапу Лисинске реке (подручје непосредне 
	заштите у оквиру заштитне зоне НПК);

	б) Familia 
	Scarabaeidae - Osmoderma eremita Scopoli, 1863, ретка врста на IUCN 
	листи и европској Црвеној листи; заштићено станиште је на Шанцу (у зони II 
	степена);

	в) Familia 
	Lucanidae - Lucanus cervus Linnaeus, 1758; заштићено станиште је на 
	Кукавици (у зони II степена);

	г) Familia 
	Cerambucidae - Rosalia alpina Linnaeus, 1758, на IUCN листи, у 
	европској Црвеној листи и књизи биодиверзитета бивше Југославије; врста је 
	заштићена на Сребрнцу (у зони III степена);

	д) Ordo 
	orhoptera, Familia Phanerpteridae:

	- Poecilimon 
	affinis sups.nov, нова подврста, 
	истраживање у току; сем у резервату "Беле стене", врста је заштићена на 
	Јарму и у Белој реци (у зони III степена);

	- Poecilimon 
	spec. nov., вероватни стеноендемит 
	Копаоника, истраживање у току; врста је заштићена на Петровој равни и у 
	Белој реци (у зони III степена).

	ђ) Familia 
	tettigonidae-Metrioptera arnolid Ramme, 1933, ендемична врста за 
	Србију и Бугарску; сем у резервату "Беле стене", врста је заштићена на 
	Петровој равни и у Белој реци (у зони III степена);

	3. Заштита осталих природних вредности - остале природне вредности 
	обухватају планинске врхове, гребене развођа, клисуре и речне долине, као 
	издвојене појаве репрезентативних елемената предела и пејзажа подручја НПК, 
	од значаја за заштиту вода, земљишта, биљног покривача, фауне и других 
	природних вредности и ресурса, и то:

	1) Планински врхови - ради висина, морфометријских карактеристика и 
	предеоних вредности, на подручју НПК и заштитне зоне НПК биће заштићени 
	следећи планински врхови: 1. Вучак - Велики Караман (0,2 ha, у зони III 
	степена), 2. Вучак (Бањски Копаоник, у зони II степена), 3. Мала Гобеља и 4. 
	Велика Гобеља (оба у резервату "Гобеља"), 5. Беле чуке (0,2 ha, у зони III 
	степена), 6. Мали Караман (0,2 ha, у зони III степена), 7. Леденица (у зони 
	II степена), 8. Шиљак (у резервату "Дубока"), 9. Панчићев врх (у зони II 
	степена), 10. Г. Бабин гроб (у зони II степена), 11. Кукавица (у резервату 
	"Козје стене"), 12. Жљеб (у резервату "Беле стене") и 13. Треска (0,2 ha, на 
	подручју непосредне заштите у оквиру заштитне зоне НПК).

	2) Гребени планинских развођа - утврђује се заштита следећих значајнијих, 
	претежно континуираних планинских гребена развођа, односно појаса врхова и 
	гребена у функцији очувања природних контура, претежно на подручју НПК и 
	делом у заштитној зони НПК:

	- Централни планински гребен на линији Беле чуке - Велика Гобеља - Караман - 
	Суво рудиште - Треска, приближног правца пружања север - југ (у зони III 
	степена 19,75 ha, на подручју непосредне заштите у оквиру заштитне зоне НПК 
	3,00 ha);

	- Периферни планински гребен на линији Козје стене - Кукавица - Бабин гроб - 
	Суво рудиште - Војетин, приближног правца пружања северозапад - југоисток 
	(4,00 ha у зони III степена, 2,00 ha на подручју непосредне заштите у оквиру 
	заштитне зоне НПК, остало у зонама I и II степена);

	- Унутрашњи, делом дисконтинуирани гребен на линији Велика Гобеља - Мала 
	Гобеља - Пајин гроб - Суви врх - Вучак (све у зони II степена);

	3) Клисуре и речне долине - заштитом клисура и речних долина на подручју НПК 
	и делом заштитне зоне НПК биће обухваћене долинске стране и изворишне 
	челенке већих водотока, ради очувања и унапређења еколошке стабилности, 
	предеоних вредности и лепота НПК, као и зона прибежишта фауне и 
	репрезентовања "дивљине". У категорији клисура и речних долина предвиђена је 
	заштита следећих природних целина (у зонама I, II и III степена):

	- Клисура Самоковке (у НПК, све ван зоне III степена);

	- Клисура Гобељске реке (3,00 ha у зони III степена);

	- Клисура Брзећке реке (1,00 ha у зони III степена);

	- Клисура Дубоке (5,50 ha у зони III степена);

	- Долина Барске реке (1,00 ha у зони III степена);

	- Долина Речице (у НПК, све ван зоне III степена).

1.3. Заштита непокретних 
	културних добара

	Непокретна добра културне баштине на подручју НПК и заштитне зоне НПК 
	обухватају објекте и локалитете споменика културе, просторних 
	културно-историјских целина, знаменитих места и археолошких налазишта, која 
	су проглашена, у процедури за проглашавање, или евидентирана. Заштита 
	непокретних културних добара подразумева конзервацију, рестаурацију и 
	ревитализацију добара, уз њихово интегрисање са природом и природним 
	вредностима посредством простора заштићених околина објеката и заједничко 
	уклапање у одрживи развој НПК. Најзначајнија непокретна културна добра 
	предмет су заштите I степена, а значајна добра су предмет заштите II 
	степена.

	1.3.1. Добра у I степену заштите

	У I степену заштите НПК заштићена су следећа непокретна културна добра:

	1. Споменици културе:

	1) Место цивилних жртава казнене немачко-бугарске експедиције, са гробницама 
	и црквом Св. Петра и Павла у Кривој Реци (0,50 ha), на подручју непосредне 
	заштите у оквиру заштитне зоне НПК. Објект је проглашен као споменик културе 
	од великог значаја ("Службени гласник РС" број 14/79); црква је саграђена 
	1618. године као једнобродна грађевина са припратом, типична за период 
	турске окупације; за време Другог светског рата окупатори су запалили цркву 
	и у њој заточене мештане; оштећени животопис цркве обновљен је 1975/76. 
	године;

	2) Старо купатило (турски хамам) у Јошаничкој Бањи, у склопу просторне 
	целине старог језгра Бање, на подручју непосредне заштите у оквиру заштитне 
	зоне НПК; објект је проглашен као споменик културе ("Службени гласник РС", 
	број 27/97). Налази се у бањском комплексу на левој обали Јошанице као 
	најстарији објект који сведочи о коришћењу термоминералне воде у Бањи; 
	саграђен је најкасније у 18. веку, а обновљен 30-тих година 20. века; 
	потребна је рестаурација објекта;

	3) Ново купатило у Јошаничкој Бањи, у склопу просторне целине старог језгра 
	Бање, на подручју непосредне заштите у оквиру заштитне зоне НПК. Објект је 
	проглашен као споменик културе ("Службени гласник РС", број 27/97); објект 
	је саграђен 1935. године у време богате грађевинске делатности управника 
	Бање Ивана Козлова; потребна је рестаурација објекта;

	4) Евидентирани објекти народног градитељства - стамбене зграде на подручју 
	непосредне заштите у оквиру заштитне зоне НПК:

	- вила Пршић у Јошаничкој Бањи (0,05 ha), типичан објект бањске архитектуре 
	са прелаза из ХIХ у ХХ век; лоцирана изнад бањског купатила, у лошем стању, 
	али се првобитни изглед може вратити конзерваторским захватом;

	- стамбени објект у улици Милунке Савић у Јошаничкој Бањи (0,05 ha), типичан 
	објект бањске архитектуре, у добром стању;

	- кућа у улици Самоковска бр. 2 у Јошаничкој Бањи (0,05 ha), приземни објект 
	из 20-тих година 20. века (служи за потребе поште и месне заједнице);

	- кућа у улици Самоковска бр. 2 у Јошаничкој Бањи (0,05 ha), најстарији 
	објект у Бањи из друге половине 19 века, у бондрук систему, са подрумом од 
	камена и кровом од ћерамиде;

	- кућа Бошка Ђорђевића у Ђорђевићима (0,05 ha), најстарија у селу, покривена 
	сламом, склона паду;

	- кућа Михаила Ђорђевића у Ђорђевићима (0,05 ha), делимично преправљена, 
	такође има споменичка својства, која се могу сачувати конзерваторским 
	радовима;

	- кућа Ратка Максимовића у Црној Глави (0,05 ha), напуштена кућа грађена у 
	бондрук систему са подрумом од дрвета;

	- кућа Александра Богојевића у Лисини (0,05 ha), брвнара из друге половине 
	19 века, грађена широким талпама и покривена сламом; унутрашњост брвнаре 
	била је подељена на "кућу" са огњиштем и собу, а данас је претворена у тор 
	за овце;

	- кућа Вукоја Ђурића у Кривој Реци (0.05 ha), саграђена крајем ХIХ века у 
	бондрук систему на темељу од камена; необично је великих димензија, а 
	тавански простор се користи за собе; смештена је на веома лепом потесу и 
	окружена помоћним објектима.

	5) Евидентирани објекти народног градитељства - воденице и стругаре на 
	подручју непосредне заштите у оквиру заштитне зоне НПК:

	- воденице на обали реке Јошанице у склопу просторне целине старог језгра 
	Бање, у добром стању, као и на обали Велештице у Јошаничкој Бањи;

	- воденица и стругара на Јошаници у засеоку Марићи (укупно 0,08 ha), поред 
	магистралног пута Бања - Брус, погодне за конзервацију и презентацију;

	- воденица и стругара Радисава Максимовића на Гобељској реци (укупно 0,08 
	ha), грађене каменом у сухозиду;

	- воденице у Кривој Реци (укупно 0,09 ha), најзанимљивија је Ђурића воденица 
	са кровом од сламе, у функцији, а евидентиране су још Стајића воденица и 
	Томића воденица;

	- воденице - једна у Ливађу на Грашевачкој реци и шест у Брзећу на Брзећкој 
	реци (укупно 0,21 ha), код ових последњих конзерваторско-рестауратерски 
	радови изведени 1981. године, али су објекти у лошем стању због неадекватног 
	одржавања;

	- воденица у Паљевштици (0,03 ha), пример воденице са сламним покривачем.

	6) Остали евидентирани објекти:

	- Мијатовића јаз, у резервату "Козје стене", у зони II степена (0,60 ha) и у 
	заштитној зони НПК (3,90 ha), "вада" дужине 18  km коју је 1928. године 
	направио Драгољуб Мијатовић из села Жутице, да би воду од мале бране на 
	Пашином бачишту (1.390 mнв) спровео левом страном Самоковске реке, са 
	укопаним каналима и тунелима, дрвеним преводима и друго до коте 590 mнв;

	- Спомен плоча Копаоничког партизанског одреда на Раскрсници (0,02 ha), у 
	зони II степена заштите НПК, у знак сећања на место и дан оснивања ове 
	јединице.

	2. Просторне културно-историјске целине-Просторна културно-историјска целина 
	старог језгра Јошаничке Бање (3,00 ha), на подручју непосредне заштите у 
	оквиру заштитне зоне НПК; целина је у процедури за проглашење; старо језгро 
	Бање формирано је око каптираног извора термоминералне воде (старо купатило 
	и ново купатило), са црквом Успења Пресвете Богородице на југозападној 
	страни, све на левој обали реке Јошанице, као и са воденицама на обе обале 
	Јошанице; веродостојнији подаци о Бањи датирају од припајања Брвеничке 
	нахије ослобођеној Србији 1834. године; у Бањи се лечио књаз Милош са 
	породицом, пославши бањску воду на испитивање Бечком медицинском 
	универзитету; тридесетих година ХХ века Бања доживљава процват, захваљујући 
	прегалаштву управника Ивана Козлова, када се обнавља старо и гради ново 
	купатило, насипа речно острво и уређује бањски парк, подижу воденице и 
	друго; црква Успења Пресвете Богородице грађена је у периоду 1866-1868. 
	године када је Бања била средиште Јошаничког среза; источно од цркве су 
	старо гробље са споменицима из ХIХ века и остаци старе цигларске пећи.

	3. Знаменита места:

	1) Евидентирано култно место Метође у резервату "Метође", са извором, по 
	предању лековитих и исцелитељских својстава, као и са малим импровизованим 
	дрвеним култним објектом; на дан Св. Методија ово место традиционално походе 
	мештани и туристи;

	2) Евидентирани споменик Ђачки гроб (0,02 ha), посвећен српским ратницима из 
	Првог светског рата, у зони II степена; објект је од рустично тесаних 
	тамносивих гранитних квадара, у облику неправилне пирамиде;

	3) Евидентирани споменик Јосифу Панчићу (0,02 ha), типа класицистичког 
	маузолеја, на Панчићевом врху, у комплексу посебне намене, у зони II 
	степена; подигнут је 1951. године када су у њега пренети посмртни остаци 
	Јосифа Панчића; споменик је од сивог гранита, правоугаоне основе; објект је 
	знатно оштећен од НАТО бомбардовања 1999. године;

	4) Евидентирани споменик на Мрамору изнад насеља Брзеће (0,02 ha), посвећен 
	продору Друге пролетерске бригаде у Србију, са гробницом двадесет партизана, 
	на подручју непосредне заштите у оквиру заштитне зоне НПК; подигнут је 1969. 
	године;

	5) Евидентирани споменик Милунки Савић у Јошаничкој Бањи (0.02 ha), на 
	подручју непосредне заштите у оквиру заштитне зоне НПК, са фигуром хероине 
	из ослободилачких ратова 1912-1918. године;

	4. Археолошка налазишта:

	1) Локалитет "Зајачак" (3,00 ha), касноантички рударско-металуршки центар у 
	источном делу Римског царства, на подручју непосредне заштите у оквиру 
	заштитне зоне НПК; локалитет је проглашен као археолошко налазиште 
	("Службени гласник РС", број 6/03); налази се на територији КО Кремиће у 
	подножју брда Грачац на западним падинама Кремићких планина на 1.000-1.100 
	mнв; датује се у период 3-4 века нове ере и представља значајно налазиште 
	античког рударења не само Копаоника већ и централног Балкана; у непосредној 
	околини локалитета откривени су такође остаци старог рударења.

	2) Локалитет "Небеске столице" (1,00 ha), ранохришћанско налазиште, у зони 
	II степена; локалитет је у процедури за проглашење као археолошко налазиште; 
	налази се испод Панчићевог врха на 1.800 mнв на топониму "Црквине"; главни 
	објект представља остатак ранохришћанске базилике на чијем поду је откривен 
	мозаик из V/VI века нове ере, као и још старији римски објекти јужно од 
	базилике (у којима су пронађени новац римских царева Диоклецијана и 
	Константина, фрагменти римских керамичких и стаклених посуда, римски рељеф 
	изузетно фине израде и друго); локалитет сведочи о кретању становништва 
	касне антике на овом подручју, бацајући ново светло на северну границу 
	римске провинције Дарданије и на процес ране христијанизације.

	3) Евидентирани локалитети археолошких налазишта на подручју НПК и подручју 
	непосредне заштите у оквиру заштитне зоне НПК:

	- локалитет Градина - Ђоров мост - налазиште два фрагмента хеленистичке 
	керамике, у резервату "Козје стене";

	- Остаци средњевековног пута на Кукавици, у резервату "Козје стене", у зони 
	III степена заштите (0,30 ha) и на подручју непосредне заштите у оквиру 
	заштитне зоне НПК (0,15 ha); остаци су откривени у фрагментима на потезу 
	дужине од 4  km;

	- локалитет "Јела" у Доњој Запланинини (0,03 ha) - остаци цркве, у зони III 
	степена, југоисточно од резервата "Јеловарник"; остаци указују на 
	једнобродну цркву са полукружном апсидом, посвећену највероватније Св. 
	Јовану Претечи; у самој цркви и око ње нађени су фрагменти архитектонске 
	пластике и надгробни споменици од којих се један са натписом датује у ХVI 
	век;

	- локалитет "Црквине" у Доњој Запланинини (0,03 ha) - остаци средњовековне 
	цркве са полукружном апсидом и некрополом поред ње, у зони III степена, 
	југоисточно од локалитета "Јела"; у близини локалитета је старо рударско 
	окно, а преко пута њега пронађени су остаци архитектонског комплекса, са 
	зидовима у хидрауличном малтеру;

	- локалитет "код Дуба" у селу Кремиће (0,03 ha) - некропола до 18. века, на 
	подручју непосредне заштите у оквиру заштитне зоне НПК; поред старог храста 
	- молитве регистровано двадесетак споменика, чији врхови вире из земље, док 
	је већи број споменика депонован у оближњем грмљу, где је регистровано 
	неколико антропоморфних споменика, или у облику стилизованог крста;

	- локалитет "Чучаица" у насељу Бело Брдо (0.03 ha) - остаци рановизантијског 
	утврђења, на подручју непосредне заштите у оквиру заштитне зоне НПК; на 
	терену се уочава правац пружања зидова, а на појединим местима се уочавају 
	њихови отворени трагови; локалитет је значајан за проучавање комуникација 
	између насеља на Копаонику, односно због претпостављене везе са локалитетом 
	"Небеске столице"; локалитет су користили припадници КФОР-а као војни пункт;

	- локалитет "Црквиште" у селу Ливађе (0,03 ha) - средњевековна некропола, на 
	подручју непосредне заштите у оквиру заштитне зоне НПК; хоризонталне, 
	масивне надгробне плоче налазе се уз стару дубровачку колонију (са седиштем 
	управника Самоковских и Грашевачких топионица), са пронађеним старим 
	рударским окнима и троскиштима на ширем потесу села; локалитет заузима важно 
	место у средњевековном рударству и преради гвожђа на источном Копаонику;

	- локалитет "Коловник" у насељу Горња Рудница (0,03 ha) - остаци цркве и 
	некрополе, на спољној граници заштитне зоне НАЦИОНАЛНИ ПАРК; локалитет је у 
	оквиру још активног гробља у засеоку Анђелковићи, са споменицима који 
	некрополу датирају у ХV/ХVI век и са делимичном надоградњом темељних зидова 
	цркве у сухозиду од секундарно коришћеног материјала и споменика;

	- локалитет "Градина" у насељу Лисина (0,03 ha) - касноантичко утврђење, на 
	подручју посредне заштите у оквиру заштитне зоне НПК; смештен на десној 
	страни Лисинске реке, објект је контролисао знатан простор западног 
	Копаоника; основа градине је издуженог овалног облика на правцу запад - 
	исток, а на терену су пронађени фрагменти керамичких посуда и опека, као и 
	грумење малтера;

	- локалитет у насељу Чајетина (0,03 ha) - некропола, на граници подручја 
	непосредне заштите у оквиру заштитне зоне НПК; некропола је на активном 
	гробљу, са споменицима у облику крста, од пешчара и мермера, који се датују 
	у период ХVIII/ХIХ века; својим положајем на доминантној главици изван села, 
	гробље представља пример одлика средњовековних и касносредњовековних 
	некропола;

	- појединачни локалитети остатака средњевековног рударења (најпре бакра, 
	сребра и злата, а касније олова, цинка, гвожђа, мангана и живе) - објекти за 
	експлоатацију руде (пинге, рударска окна, јаловишта и друго), објекти за 
	прераду руде (са водним објектима, топионицама. шљакиштима и друго) и 
	археметалуршки комплекси, у резерватима и зонама II и III степена и на 
	подручју непосредне заштите у оквиру заштитне зоне НПК; посебно се истичу 
	локалитети: Самоковка, у резервату "Козје стене" и у зони II степена (0,05 
	ha); Оштра чука, у резервату "Јелак" и у зони II степена (0,05 ha); Дубока, 
	у резервату "Дубока" и у зони III степена (0,05 ha); Суво рудиште (0,10 ha), 
	у зони II степена; Брзећка река (0,10 ha), у зони II степена; Бела река 
	(0,05 ha у зони II степена и 0,05 ha у зони III степена); Трсове баре (0,10 
	ha), у зони III степена; Запланина (0,10 ha), у зони III степена; седам 
	локалитета у заштитној зони НПК (по 0,10 ha, укупно 0,70 ha) - Бадањ, 
	Кижевак, Зимовник, Новосељске бачије, Војетин, Ливађе и Бело Брдо (Чучаица).

	Због недовољне истражености простора предвиђа се стално присуство археолога 
	надлежних институција у циљу праћења земљаних и других радова.

	1.3.2. Добра у II степену заштите

	У II степену биће заштићена следећа евидентирана бачишта:

	1) Мека преседла, у зони II степена заштите, дрвени објекти и објекти у 
	сухозиду, покривени кором дрвета;

	2) Гвоздац (0,50 ha), у зони III степена заштите, бачије угрожене непланском 
	градњом викенд кућа;

	3) Циганска река (0,50 ha), у зони III степена заштите, бачије угрожене 
	непланском градњом викенд кућа;

	4) Беђировац (0.50 ha), у зони III степена заштите;

	5) Дубока (0,50 ha), у зони III степена заштите;

	6) Кадијевац (0,50 ha), у зони III степена заштите;

	7) Новоселске бачије (0,50 ha), на подручју непосредне заштите у оквиру 
	заштитне зоне НПК, урасле у непланско викенд насеље;

	8) Кремићке бачије (0,50 ha), на подручју непосредне заштите у оквиру 
	заштитне зоне НПК;

	9) Бачије Ђорђевића (Рватске бачије) на Драганском потоку (0,50 ha), на 
	подручју непосредне заштите у оквиру заштитне зоне НПК, уз обавезу заштите 
	слива (или могуће измештање).

1.4. Биланс заштићених 
	природних и непокретних културних добара

	Биланс заштићених природних и непокретних културних добара приказан је на 
	следећим табелама:

Табела 2. Биланс 
	природних и непокретних културних добара у I степену заштите



ДОБРА
Општина Рашка
Општина Брус
Општина Лепосавић
Укупно


зона I степена 
				бр/ha
зона II степена 
				бр/ha
зона III степена 
				бр/ha
НП укупно
				бр/ha
Заштитна зона
				бр/ha
зона I степена 
				бр/ha
зона II степена 
				бр/ha
зона III степена 
				бр/ha
НП укупно
				бр/ha
Заштитна зона
				бр/ha
Заштитна зона
				бр/ha


ПРИРОДНА ДОБРА
12/967.45
11/22.0118
4/12759
22/990.7377
7/2.45
17/462.64
2/1.00
3/2.25
18/465.89
3/0.122
-
50/1459.1997


Резервати (Р)
7/967.45
-
-
7/967.45
-
6/462.64
-
-
6/462.64
 
-
13/1430.09


Споменици природе
5/Р
11/22.0118
4/12759
15/23.2877
7/2.45
11/Р
2/1.00
3/2 25
12/3.25
3/0.122
-
37/29.1097


Геолошки споменици
1/Р
-
-
1/Р
-
3/Р
-
-
3/Р
-
-
4/Р


Геоморфолошки споменици
-
-
-
-
-
1/Р
-
-
1/Р
-
-
1/Р


Камене фигуре
1/Р
7/14.00
-
8/14.00
-
-
-
1/0.50
1/0.50
-
-
9/14.50


Хидролошки споменици
3/Р
3/8.00
3/1.27
4/9.27
7/2.45
7/Р
2/1.00
2/1.75
7/2.75
2/0.04
-
20/14.51



водотоци

3/Р
3/8.00
2/1.25
3/9.25
-
2/Р
2/1.00
2/1.75
2/2.75
-
-
5/12.00



водопади

-
-
-
-
1/0.15
1/Р
-
-
1/Р
-
-
2/0.15



језера

-
-
-
-
3/1.80
-
-
-
-
-
-
3/1.80



извори и врела

 
 


 
3/Р
-
-
3/Р
2/0.04
-
5/0.04



радиоактивни извори

-
-
1/0.02
1/0.02
-
1/Р
-
-
1/Р
-
-
2/0.02



термоминерални извори

-
-
-
-
3/0.50
-
-
-
-
-
-
3/0.50


Ботанички споменици
-
1/0.0118
1/0.0059
2/0.0177
-
-
-
-
-
1/0.082
-
3/0.0997


НЕПОКРЕТНА КУЛТУРНА ДОБРА
4/Р
2/0.62
3/0.42
7/1.04
24/11.16
3/Р
4/1.17
4/0.21
11/1.38
9/1.13
2/0.013
53/14.84


Споменици културе
1/Р
1/0.60
1/0.02
2/0.62
13/4.47
-
-
-
-
5/0.88
-
20/5.97


Простор култ.- истор. целине
-
-
-
-
1/3.00
-
-
-
-
-
-
1/3.00


Знаменита места
-
1/0.02
-
1/0.02
1/0.02
1/Р
1/0.02
-
2/0.02
1/0.02
-
5/0.08


Археолошка налазишта
2/Р
-
1/0.30
2/0.50
5/3.27
-
1/1.00
2/0.06
3/1.06
1/0.03
1/0.03
12/4.69


Археол. налаз. средњев. рударењ.
1/Р
-
1/0.10
2/0.10
4/0.40
2/Р
2/0.15
2/0.15
6/0.30
2/0.20
1/0.10
15/1.10



СВЕГА

16/967.45
13/22.6318
7/1.6959
29/991.7777
31/13.61
20/462.64
6/2.17
7/2.46
29/467.27
12/1.252
2/0.13
103/1474.0397




*не сабирају се линеарна добра која 
	пролазе кроз више степена заштите (I, II, III заштитна 
	зона) - заштићени водотоци, Мијазовића јаз и остаци средњовековног пута, али 
	су њихови сегменти приказани у овом степену заштите

Табела 3. Биланс 
	природних и непокретних културних добара у II степену заштите



ДОБРА
Општина Рашка
Општина Брус
Општина Лепосавић
Укупно


зона II степена 
				бр/ha
зона III степена 
				бр/ha
НП укупно
				бр/ha
Заштитна зона
				бр/ha
зона II степена 
				бр/ha
зона III степена 
				бр/ha
НП укупно
				бр/ha
Заштитна зона
				бр/ha
Заштитна зона
				бр/ha


ПРИРОДНА ДОБРА
21/3197.5
4/17.47
22/3214.97
4/4.20
1/707 21
7/15.78
23/722.49
1/0.01
2/5.00
21/3947.17


ЦЕЛИНЕ II СТЕПЕНА 
				(Ц)
2/3197.5
-
2/3197.5
-
3/707.21
-
3/707.21
-
-
4/3904.71


СТАНИШТА ПРИРОДНИХ РЕТКОСТИ
11/Ц
-
11/Ц
2/1.60
10/Ц
1/0.80
11/0.80
1/0.01
-
25/2.41


станишта линцуре
-
-
-
-
1/Ц
-
1/Ц
1/0.01
-
2/0.01


станишта дневног лептира
-
-
-
-
1/Ц
-
1/Ц
-
-
1/Ц


хранилиште за некрофаге
-
-
-
2/1.60
-
1/0.80
1/0.80
-
-
3/2.40


станишта инсеката
11/Ц
-
11/Ц
-
8/Ц
-
8/Ц
-
-
19/Ц


ОСТАЛЕ ПРИРОДНЕ ВРЕДНОСТИ
8/Ц
4/17.47
9/17.47
2/2.60
5/Ц
6/14.98
9/14.98
-
2/5.00
17/40.05


планински врхови
2/Ц
-
2/Ц
1/0.20
2/Ц
3/0.60
5/0.60
-
 
8/0.80


планинска развођа
2/Ц
2/13.47
3/13.47
1/2.40
1/Ц
1/7.88
2/7.88
-
2/5.00
3/28.75


речне клисуре и долине
4/Ц
2/4.00
4/4.00
-
2/Ц
2/6.50
2/6.50
-
-
2/10.50


НЕПОКРЕТНА КУЛТУРНА ДОБРА - бачије
1/Ц
3/1.50
4/1.50
3/1.50
-
2/1.00
2/1.00
-
-
9/4.00



СВЕГА

22/3197.5
7/18.97
26/3216.47
7/5.70
18/707.21
9/16.78
25/724.0
1/0.01
2/5.00
30/3951.17




	*не сабирају се линеарна добра која пролазе кроз више степена заштите - 
	планинска развођа, речне клисуре и долине, али су њихови сегменти приказани 
	у овом степену заштите

1.5. Заштита животне 
	средине

	Животна средина на подручју НПК доминантно је представљена условима, 
	ресурсима и вредностима природе (сем у мањим, антропогенизованим просторима, 
	где доминирају изграђени садржаји супра и инфраструктуре), те је очување и 
	унапређење њеног квалитета одређено првенствено односима природних и 
	антропогених фактора, конкретно режимима очувања и коришћења природних 
	фактора. У заштитној зони НПК, животну средину одређују мање природни а више 
	антропогени фактори грађевинских подручја сеоских насеља, постојеће 
	инфраструктуре и обрадивих пољопривредних површина.

	Сходно постављеним циљевима очувања, унапређења и заштите природе, природних 
	вредности и непокретних културних добара НПК (односно њихових 
	репрезентативних одлика, појава и темељних феномена), првенствено за потребе 
	научних истраживања, едукације и презентације јавности, а затим за развој 
	туризма и комплементарних активности, на којима се темељи основно стратешко 
	опредељење за заштиту и развој НПК, интегрална заштита природе и животне 
	средине, првенствено на подручју НПК, а затим и у заштитној зони НПК 
	засниваће се на следећим стратешким условима и решењима:

	1) третирање заштите природе и животне средине НПК и заштитне зоне НПК по 
	одредбама Просторног плана НПК, као и по урбанистичким плановима, шумским, 
	ловним, пољопривредним и другим основама, програмима и другим документима 
	урађеним на основу и у складу са ПППНПК;

	2) значајно смањивање концентрације стационарних туриста и туристичке 
	изградње на подручју НПК (у зони III степена заштите) у корист насеља и 
	локалитета у заштитној зони НПК (према одредбама Стратегије заштите, развоја 
	и уређења НПК), уз њихово функционално и физичко повезивање са туристичким и 
	другим садржајима у НПК (путем укључивања локалног становништва у заштиту 
	НПК, у туризам и друго, односно изградњом саобраћајне, туристичке и 
	телекомуникационе инфраструктуре);

	3) ревитализација свих деградираних површина у НПК, односно ревитализација и 
	рекултивација угрожених површина у заштитној зони НПК (санација површинских 
	копова напуштених рудника, каменолома и позајмишта материјала, површина 
	угрожених ерозијом, деградираних ливада, пашњака и друго);

	4) формирање кружног саобраћајног прстена око подручја НПК са радијалним 
	везама, уз увођење електричног шинског и гондолског саобраћаја, као и 
	организација система јавног превоза ради смањења броја индивидуалних 
	путничких возила у НПК, односно ради обезбеђивања уласка дневних излетника - 
	скијаша у скијалишта из заштитне зоне НПК, без оптерећивања НПК;

	5) формирање јединственог система управљања водним ресурсима на подручју НПК 
	и заштитне зоне НПК, у складу са Водопривредном основом; санирање загађених 
	водотока и спровођење интегралних мера заштите површинских и подземних вода;

	6) изградња прописних система фекалне канализације у планираним туристичким 
	комплексима, са уређајима за пречишћавање који обезбеђују пречишћену воду 
	најмање у IIа класи квалитета (уз услов да се пречишћена вода не упушта у 
	водотоке - хидролошке споменике;

	7) изградња канализације у насељима заштитне зоне НПК; код већих, 
	концентрисанијих насеља са канализацијом и уређајима за пречишћавање, а код 
	осталих насеља са групним и појединачним септичким јамама (обавезно 
	водонепропусним и са обезбеђеним саобраћајним приступом за пражњење);

	8) остваривање јединствених система грејања за концентрисане комплексе на 
	подручју НПК уз примену чисте енергије, првенствено гаса, као и геотермалне, 
	соларне, електричне и сличне енергије;

	9) увођење интегралног управљања отпадом, рециклаже и енергетског коришћења 
	отпада у адекватним уређајима ван подручја НПК;

	10) успостављање система сталног мониторинга свих параметара квалитета 
	животне средине у НПК (земљишта, воде, ваздуха и вегетације, по европским 
	стандардима за оваква заштићена природна добра);

	11) преиспитивање висине надокнада за комерцијално коришћење простора и 
	природе НПК, ради обезбеђивања већих прихода за заштиту НПК и компензација 
	локалном становништву за ограничења у производњи на приватном земљишту у НПК 
	(као једног од услова интегрисања локалног становништва са НПК, у смислу 
	домаћинске заштите и одрживог коришћења).

	Ургентне мере за заштиту природе и животне средине на подручју НПК су:

	1) израда и реализација Програма за санацију и ревитализацију НПК, 
	првенствено санација последица НАТО бомбардовања (уклањање експлозивних 
	средстава и рушевина, санација и обнова оштећених објеката, тла и 
	вегетације);

	2) ригорозно заустављање непланске изградње на подручју НПК и преиспитивање 
	неплански изграђених објеката за уклапање и легализацију, или за уклањање, 
	зависно од одредби одговарајућих урбанистичких планова и урбанистичких 
	пројеката;

	3) условљавање било какве изградње супраструктуре на Сувом Рудишту и 
	планиране изградње на другим локалитетима у зони III степена заштите НПК 
	претходним обезбеђивањем свих неопходних инфраструктурних објеката (по 
	следећем редоследу: канализација, водоснабдевање, пут, електроснабдевање и 
	друго);

	4) регулисање отпадних вода на подручју НПК, обавезно са прописном 
	канализацијом и уређајима за пречишћавање у постојећим грађевинским 
	комплексима (Суво Рудиште и Сребрнац), а код издвојених објеката са строго 
	контролисаним, саобраћајно приступачним водонепропусним септичким јамама; 
	регулисање атмосферске канализације са свих изграђених површина и 
	саобраћајница;

	5) забрана непланског каптирања и коришћења извора и врела на подручју 
	Плана;

	6) регулисање саобраћајница и саобраћаја на подручју НПК - измештање деонице 
	регионалног пута на Сувом Рудишту (код хотела "Путник" у Сунчаној долини), 
	заштита деонице регионалног пута од Сребрнца до Јарма од завејавања 
	(изградњом галерије) и друго;

	7) увођење ригорозне обавезе уграђивања одговарајућих филтарских постројења 
	у све објекте на подручју НПК чијим се грејањем загађује ваздух (од мазута, 
	течних горива и угља);

	8) санација дивљих депонија и редовна евакуација отпада ван подручја НПК;

	9) израда катастра загађивача природе и животне средине у НПК и заштитној 
	зони НПК; стављање у функцију информативно-контролних пунктова на улазима у 
	НПК и строга контрола промета људи, роба и сировина;

	10) израда стратешких и детаљних процена утицаја на природу и животну 
	средину свих планираних садржаја, посебно каналисања и пречишћавања отпадних 
	вода, саобраћаја, туристичке инфраструктуре у простору, изградње туристичке 
	супраструктуре, водоснабдевања, грејања и сакупљања смећа, као и 
	електроинсталација, пољопривреде и друго;

	11) израда претходних студија оправданости и студија оправданости за све 
	планиране садржаје (у складу са Правилником о садржини и обиму претходне 
	студије оправданости и студије оправданости, "Службени гласник РС", број 
	39/99).

2. Физичка и функцијска 
	намена простора по главним активностима и функцијама

	Зонирање простора подручја НПК и његове заштитне зоне по главним физичким и 
	функцијским наменама, извршено је у односу на зоне заштите НПК. Физичка 
	намена простора егзактно обухвата: а) грађевинско земљиште (под објектима 
	супраструктуре и инфраструктуре), б) шуме и шумско земљиште и в) 
	пољопривредно земљиште (са површинама водотока). Функцијска намена простора 
	означава глобалне површине на којима се одвијају активности и функције преко 
	површина физичке намене простора. Физичка и функцијска намена простора 
	приказани су на Рефералној карти/графичком приказу 2.

2.1. Физичка намена 
	простора у односу на зоне заштите НПК

	Концепт физичког зонирања простора подручја НПК заснован је на опредељењима 
	за приоритетну заштиту природних и културних добара наднационалног и 
	националног значаја, по установљеним зонама заштите. Тај приоритет даје у 
	физичкој намени простора на подручју НПК предност главним природним 
	вредностима, природним одликама предела, односно општекорисним функцијама 
	шума, уз изградњу садржаја супраструктуре и инфраструктуре у функцији 
	заштите подручја и његове презентације кроз активности туризма, рекреације и 
	одређених комплементарних активности, али без изразитијег повећања 
	грађевинског земљишта. У заштитној зони НПК простор је, зависно од природних 
	услова и ресурса, намењен бројним активностима, без посебних ограничења.

	Планирана физичка намена простора подразумева:

	1) Грађевинско земљиште подручја НПК заузимаће укупно 401.1 ha (у општини 
	Рашка 216,5 ha и у општини Брус 184,6 ha). Повећавају се грађевинске 
	површине под инфраструктуром (туристичком, саобраћајном, водном, енергетском 
	и телекомуникационом). Све грађевинске површине туристичких комплекса на 
	територији НПК су у зони III степена заштите, као и већина грађевинских 
	површина под инфраструктуром. Мањи део грађевинских површина за неопходне 
	сегменте туристичке, саобраћајне и техничке инфраструктуре налази се у зони 
	II степена заштите. У зони I степена заштите нису предвиђене никакве 
	грађевинске површине. У заштитној зони НПК проширују се грађевинска подручја 
	Јошаничке Бање у општини Рашка и Брзећа у општини Брус, док се грађевинска 
	подручја осталих насеља по правилу задржавају (уз предвиђено погушћавање 
	изградње);

	2) Шуме на подручју НПК обухватају укупно 7.266,4 ha (од тога у општини 
	Рашка 5.519,2 ha и у општини Брус 1.747,2 ha) претежно у средишном и 
	западном делу НПК, а у заштитној зони НПК укупно 7.284.6 ha на северном и 
	северозападном ободу НПК. Необрасло шумско земљиште на подручју НПК обухвата 
	укупно 2.904,3 ha. Укупна постојећа шумовитост подручја НПК (око 59,7%) биће 
	повећана пошумљавањем аутохтоним састојинама, првенствено у зони II степена 
	заштите, а затим на изразитије обешумљеним површинама у III степену заштите. 
	Постојећа шумовитост заштитне зоне НПК (око 35,5%) биће повећана за 20%, 
	посебно на подручју непосредне заштите у оквиру заштитне зоне НПК. У складу 
	са зонама заштите НПК и Општом шумском основом НПК, шуме НПК биће 
	диференциране у следећих пет наменских целина: строги природни резервати 
	(зона I степена заштите); заштита земљишта од ерозије (зона I и II степена 
	заштите); предели изузетних природних одлика (зона II степена заштите); 
	рекреативно-туристичка намена (зона III степена заштите) и 
	производно-заштитна шума (зона III степена заштите). На подручју заштитне 
	зоне НПК шуме су намењене заштити земљишта од ерозије и производно-заштитној 
	функцији;

	3) Пољопривредно земљиште заузима све површине подручја НПК и његове 
	заштитне зоне ван шума и грађевинског земљишта. Укупно постојеће 
	пољопривредно земљиште подручја Просторног плана плански се смањује, 
	претежно на пашњацима, у корист нових шума и нешто мало у корист новог 
	грађевинског земљишта и износиће 1.546,9 ha (235,4 ha у општини Рашка и 
	1.311,5 ha у општини Брус). У односу на зоне заштите подручја НПК, 
	пољопривредно земљиште ће по садржају и интензитету пољопривреде бити строго 
	диференцирано. У оквиру зоне I степена заштите није предвиђена никаква 
	пољопривредна активност. На пољопривредном земљишту (као и на необраслом 
	шумском земљишту и површинама под туристичком и делом техничке 
	инфраструктуре) у зони II степена заштите предвиђени су само пашњаци и 
	природне ливаде за екстензивно коришћење (прегонска испаша и производња 
	сена, зависно од биолошког капацитета по микролокалитетима). У зони III 
	степена заштите одвијаће се претежно екстензивно сточарство и ратарство 
	(сезонски узгој стоке и строго контролисана производња семенског кромпира). 
	На пољопривредним површинама заштитне зоне НПК предвиђени су интензивнији и 
	слободнији облици сточарства, ратарства и воћарства.

	Биланс површина физичке намене подручја НПК по зонама заштите, установљен је 
	дигиталним планимерисањем на дигитализованој карти размере 1:25.000, у 
	оквиру званичних података Катастра (Геодетска управа Рашка и Геодетска 
	управа Брус, 2004) и приказан је на Табели 4.

Табела 4. Биланс 
	површина физичке намене подручја НПК по зонама заштите и општинама (у ha)




				Зона

				Површина у ha

				Општина

				Укупно подручје 
				ПППНПК



				Рашка

				Брус

				Лепосавић



				I степен заштите (резервати)

				шумско обрасло

				729.0

				356.34

				0

				1085.3



				шумско необрасло

				238.5

				106.30

				0

				344.8



				укупно

				967.45

				462.64

				0

				1430.09



				II степен заштите

				шумско обрасло

				2407.5

				284.6

				0

				2692.1



				шумско необрасло

				690.8

				370.3

				0

				1061.1



				пољопривредно

				97.1

				44.5

				0

				141.6



				грађевинско

				2.1

				7.8

				0

				9.9



				укупно

				3197.5

				707.2

				0

				3904.7



				III степен заштите

				шумско обрасло

				2382.7

				1157.5

				0

				3540.2



				шумско необрасло

				942.8

				376.2

				0

				1319.0



				пољопривредно

				138.3

				1317.8

				0

				1456.1



				 

				 

				-50.80

				 

				-50.80



				грађевинско

				214.4

				176.8

				0

				391.2



				укупно

				3678.2

				3028.3

				0

				6706.5



				Заштитна зона НПК

				шумско обрасло

				3993.5

				1619.6

				1671.5

				7284.6



				шумско необрасло+пољопривредно

				5751.4

				4100.1

				1802.1

				11653.6



				грађевинско

				634.3

				225.5

				745.4

				1605.2



				 

				 

				+50.80

				 

				+50.80



				укупно

				10379.2

				5945.2

				4219

				20538.3



				Укупно подручје ПППНПК

				шумско обрасло

				9512.7

				3418.1

				1671.5

				14602.3



				остало*

				8772.3

				6747.9

				2547.5

				18067,7



				укупно

				18285

				10166

				4219

				32670




2.2. Функцијски зонинг 
	простора у односу на режиме заштите НПК

	Концепт функцијске намене подручја НПК и његове заштитне зоне, као зонинга 
	активности на основној физичкој намени простора, заснован је на укупним 
	природним и створеним потенцијалима овог простора, уз приоритетно поштовање 
	захтева заштите и културолошког коришћења природе, природних вредности, 
	непокретних културних добара и животне средине. Функцијски зонинг утврђен је 
	по функцијама, чије одвијање је предвиђено преко физичких намена простора 
	(грађевинско земљиште, шуме и пољопривредно земљиште), у складу са режимима 
	заштите НПК. Функцијске зоне се међусобно преклапају и обухватају:

	1) културолошку зону - очување, ревитализација, заштита и културолошко 
	коришћење природе, природних вредности и непокретних културних добара од 
	наднационалног и националног значаја у I и II степену заштите - истраживање, 
	уређење, неговање, конзервација, рестаурација, едукација, специјализовани 
	еко-, етнои споменички туризам, презентација јавности и друго, претежно на 
	подручју НПК (површине и објекти) и делом у заштитној зони НПК (објекти);

	2) зону туризма и рекреације - планински спортско-рекреативни туризам са 
	зимском и летњом понудом у простору (алпска и нордијска скијалишта, 
	излетничке и планинарске стазе и друго) и понудом туристичких подцентара и 
	насеља - највећим делом у зони III степена заштите НПК и у заштитној зони 
	НПК, а мањим делом у зони II степена заштите НПК (туристичка и техничка 
	инфраструктура); ловни и риболовни туризам - узгој рибе и дивљачи у 
	природној средини на подручју НПК, спортски лов и риболов у заштитној зони 
	НПК; бањски - здравствени и рекреативни туризам у Јошаничкој Бањи и околини 
	(заштитна зона НПК); сеоски туризам (у заштитној зони НПК);

	3) зону активности комплементарних заштити природе и туризму - овлашћено, 
	професионално сакупљање дивљих плодова, лековитог и ароматичног биља (на 
	целом подручју Просторног плана сем зоне I степена заштите); водопривреда 
	(контролисано на изворима, водотоцима и водоакумулацијама ван зоне I степена 
	заштите); енергетика (контролисана производња чисте, обновљиве енергије од 
	сунца, ветра, воде и биомасе, ван зоне I степена заштите);

	4) антропогену зону насеља у заштитној зони НПК - традиционална насеља 
	локалног становништва са становањем, јавним службама, малом привредом и 
	друго.

	3. Дугорочни програм и организација садржаја туризма, саобраћајне 
	инфраструктуре, мреже насеља и јавних служби (у оквиру развоја становништва 
	и комплементарних активности)

	Програм и организација садржаја туризма, саобраћајне инфраструктуре, мреже 
	насеља и јавних служби на подручју НПК и заштитне зоне НПК за дугорочни 
	плански хоризонт до 2022. године, конципирани су на опредељењима за очување, 
	заштиту и културолошко коришћење природног добра наднационалног и 
	националног значаја, уз адекватно очување и ревитализацију културних 
	вредности, у контексту одрживог развоја становништва и комплементарних 
	активности, односно уређења територије, постојећих подпланинских насеља, као 
	и планираних нових планинских туристичких комплекса и пунктова. Концепт је 
	заснован на потенцијалу локалног становништва (уз ново насељавање) и на 
	расположивим природним и планираним створеним потенцијалима подручја, уз 
	непосредну корекцију режимима заштите НПК по установљеним зонама заштите.

	Дугорочни програм и организација садржаја туризма, саобраћајне 
	инфраструктуре, мреже насеља и јавних служби на подручју Просторног плана, 
	приказани су на Рефералној карти 3/графичком приказу 3.

3.1. Дугорочни програм и 
	организације садржаја на подручју Просторног плана у функцији НПК, развоја 
	туризма, становништва и комплементарних активности

	Концепт програма и организације садржаја на подручју Просторног плана 
	заснован је на опредељењу за туризам, рекреацију и спорт као главну 
	економску базу подручја, уз одрживи компромис са режимима заштите и 
	културолошког коришћења НПК. Према процени еколошког капацитета заштићеног 
	простора, утврђен је лимит од око 12.500 лежаја високо комерцијалног туризма 
	на територији НПК, док је тежиште развоја туризма померено у заштитну зону 
	НПК, где је предвиђено 30.000 лежаја. Развој туризма биће организован у 
	примарном ТЦ Копаоник на територији НПК (12.400 лежаја у туристичким 
	комплексима - подцентрима Суво Рудиште, Јарам, Сребрнац и Рендара, као и у 
	пункту Запланина), у секундарним туристичким центрима (14.000 лежаја у 
	Јошаничкој Бањи, Брзећу, Кривој Реци и Белом Брду) и насељима са туристичком 
	функцијом (16.000 лежаја) у заштитној зони НПК.

	Стационарни садржаји високо комерцијалног туризма у туристичким комплексима 
	на подручју НПК утврђени су оптимално према еколошком капацитету заштићеног 
	простора (12.500 лежаја) у складу са Програмом за израду Просторног плана, 
	Стратегијом Просторног плана, Извештајем о обављеном јавном увиду Просторног 
	плана (број 350356/2007-10 од 4. јула 2007. године). Евентуална 
	промена-повећање стационарних капацитета у туристичким комплексима на 
	подручју НПК (на око 20.000 лежаја) одвијаће се у складу са прописима који 
	регулишу заштиту НПК, као и у складу са актима Владе Републике Србије којима 
	се регулише развој туризма на подручју Копаоника, односно кроз Програм 
	спровођења и измене/допуне Просторног плана.

	Дугорочним програмом и планом организације простора на подручју Просторног 
	плана, у функцији НПК и развоја становништва и комплементарних активности, 
	предвиђени су следећи садржаји граничног (максималног) капацитета и 
	организациони модалитети понуде туристичких подцентара/комплекса, пунктова и 
	насеља:

	3.1.1. Подручје НПК (све у зони III степена заштите)

	Програмом садржаја у функцији НПК и туризма на подручју НПК утврђени су 
	културолошки, туристички и други супраструктурни садржаји, по категоријама 
	подцентара/комплекса, пунктова и појединачних објеката, уз распоред и 
	основну структуру корисника и запослених граничног капацитета НПК.

	Садржаји на подручју НПК по главним активностима, програмски се дефинишу 
	следећим категоријама:

Садржаји у непосредној 
	функцији НПК

	Садржаји у функцији управљања очувањем, унапређењем и заштитом природе, 
	природних вредности и непокретних културних добара НПК, научног истраживања 
	и истраживачке едукације и презентације НПК путем посета, културних 
	манифестација, стручне и популарне информатике, као и у функцији непосредног 
	уређења и контроле вредности у I и II степену заштите (претежно у летњем 
	периоду) биће лоцирани у комплексу Суво Рудиште (Управа НПК и Визитор 
	центар) и на пунктовима у оквиру НПК и заштитне зоне НПК, а обухватиће 
	следеће организационе целине:

	1. Управни садржаји НПК - са укупно 50 запослених:

	1) Централна управа НПК са администрацијом - седиште ЈП "Национални парк 
	Копаоник", у туристичком комплексу Суво Рудиште;

	2) Управни пунктови НПК на подручју НП:

	- пунктови за контролно-чуварску службу - на подручју НПК у оквиру 
	туристичког комплекса Рендара, као и на Кадијевцу и у Запланини;

	- улазне капије НПК и службени улази: главне капије - изнад Брзећа и 
	Јошаничке Бање; споредне капије - изнад Лисине и Криве Реке; службени улази 
	- на свим улазима службених путева у НПК.

	2. Истраживачки и истраживачко-едукативни садржаји НПК, укупног капацитета 
	до 200 једновремених корисника, са десет запослених:

	1) Истраживачки центар НПК у оквиру Визитор-центра у туристичком комплексу 
	Суво Рудиште, са радним просторијама отвореног и затвореног типа, 
	лабораторијама, мањим салама за скупове, информационо-документационим 
	центром (библиотека, депо узорака, рачунски центар), 
	информативно-пропагандним центром и одговарајућим техничким сервисом;

	2) Истраживачки пунктови НПК на подручју НПК - у склопу управних пунктова на 
	Рендари, Кадијевцу и у Запланини (са приручним радним просторијама и 
	смештајем);

	3. Културно-едукативни садржаји НПК са капацитетом до 600 једновремених 
	посетилаца, са 30 запослених:

	1) Музеј НПК у оквиру Визитор-центра у туристичком комплексу Суво Рудиште, 
	са репрезентативном поставком експоната посебних природних вредности и 
	непокретних културних добара (флора и фауна, историја шумарства, етнографска 
	збирка и друго), музејским обележјем живота и рада Ј. Панчића и арборетумом;

	2) Центар националне историје и духовности "Стефан Немања" са црквом и 
	објектом центра духовности (информативни центар, библиотека, сала за 
	скупове, службени конак, пратећи садржаји);

	3) Тематски музеј на аутентичном локалитету - геологија и археологија старог 
	рударења у галеријама затвореног рудника Суво Рудиште (у организационом 
	саставу Визитор центра);

	4) Постојећи маузолеј Ј. Панчића на Панчићевом врху (уз реконструкцију и 
	обезбеђивање приступачности за организоване посете);

	5) Уколико се реше имовинско-правни односи са Војском Србије, сугерише се да 
	се сви садржаји на Сувом Рудишту у непосредној функцији НПК (сем тематског 
	музеја рударства и маузолеја Ј. Панчића) лоцирају на садашњем војном 
	земљишту (неизграђено узвишење - Главица ван комплекса постојећих зграда ВЈ, 
	преко пута Конака "Сунчани Врхови").

	Уз управљање и остваривање очувања, заштите и унапређења вредности НПК, 
	најзначајнија функција управне организације НПК (сада ЈП "Национални парк 
	Копаоник") је у организовању и реализацији презентације НПК јавности (како 
	најширој - туристичко-рекреативној и локалној, тако и најужој - 
	научно-истраживачкој и истраживачко-едукативној), преко Визитор центра и у 
	сарадњи са ТЦ Копаоник и насељима у заштитној зони НПК. Предмет презентације 
	је у анимирању, подстицању и омогућавању разумевања, уважавања, уживања и 
	учешћа јавности у заштити и културолошком коришћењу вредности НПК. У том 
	смислу, презентација НПК ће обухватити различите видове информисања 
	јавности, едукације посетилаца и локалног становништва и друго. Сви видови 
	презентације биће тематски организовани и прилагођени циљним групама 
	посетилаца и локалном становништву. Информативно-едукативну презентацију НПК 
	организоваће Визитор центар у комплексу Суво Рудиште - непосредно преко 
	професионалних едукатора и водича и посредно у садржајима Визитор центра, 
	ради усмеравања посетилаца на локалитете, карактеристике, историјат и друге 
	показатеље главних вредности НПК (упознавање са вредностима, проблемима 
	њихове заштите, условима и могућностима партиципације у заштити и 
	културолошком коришћењу и друго), као и вредности у заштитној зони НПК и 
	њеном ближем окружењу. Непосредна презентација вредности НПК одвијаће се по 
	тематским програмима на различитим итинерерима према природним резерватима, 
	споменицима природе, вредностима биодиверзитета, вредностима старих рудишта, 
	етновредности бачишта и традиционалних села и друго, како на подручју НПК и 
	у заштитној зони НПК, тако и у окружењу подручја Просторног плана 
	(средњевековна културна баштина, културне и верске манифестације и друго). 
	За потребе презентације НПК биће обезбеђени диференцирани услови (зависно од 
	степена заштите НПК) организованог/групног и индивидуалног приступа, 
	кретања, одмора, панорамског и непосредног разгледања вредности НПК на 
	планираним итинерерима, уз коришћење специјалних електричних возила, 
	запрега, коња, планинских бицикала, шинске железнице и гондола, као и уз 
	уређење стајалишта, заклона, видиковаца и друго. Презентација и уређење 
	вредности НПК реализоваће се у складу са одредбама овог Просторног плана, по 
	годишњим програмима остваривања средњорочног Програма заштите и развоја НПК, 
	у сарадњи управе НПК и Визитор центра са ТЦ Копаоник, обухваћеним општинама 
	и другим субјектима.

Садржаји високо 
	комерцијалног туризма, рекреације и спорта на подручју НПК

	Садржаји високо комерцијалног туризма, рекреације и спорта у оквиру НПК и 
	примарног ТЦ Копаоник, намењени су посетиоцима НПК и осталим туристима на 
	мотивима зимске и летње понуде планинског спортско-рекреативног туризма, 
	еколошког и других видова културолошког туризма у оквиру понуде туристичких 
	комплекса/подцентара и туристичке понуде у простору. Комплекси/подцентри 
	обухватају: туристички смештај, спортско-рекреативне објекте и објекте 
	јавних сервиса и служби (у функцији туризма - угоститељство, трговина, 
	занатски сервиси, здравство, управа, култура, забава и друго, у заједничкој 
	функцији туризма и НПК - горска служба спасавања, комунални сервиси, 
	противпожарна служба, полицијска станица и друго, а непосредно у функцији 
	НПК - претходно наведени посебни садржаји у склопу комплекса, насеља и 
	пунктова на подручју НПК и његове заштитне зоне). Садржаји супраструктуре у 
	оквиру туристичке понуде у простору (на скијалиштима, излетничким стазама и 
	друго) обухватају пунктове и објекте у склопу посебне - туристичке 
	инфраструктуре.

	Критеријуми за реализацију садржаја високо комерцијалног туризма ТЦ Копаоник 
	на подручју НПК су: подизање стандарда постојећих и изградња нових објеката 
	туристичког смештаја високог стандарда (хотели, апартмани и пансиони са 
	четири и пет звездица, уз претварање постојећих одмаралишта и викенд кућа у 
	апартмане и пансионе, односно заустављање даље изградње одмаралишних и 
	викенд објеката, чиме се редукује постојећи број лежаја и омогућава контрола 
	броја лежаја при изградњи осталих комплекса); подизање стандарда постојећих 
	и изградња нових високо стандардних објеката јавних служби и сервиса, 
	рекреације и спорта, у оквиру целогодишње понуде комплекса/подцентара и 
	пунктова, од истовременог значаја и за функционисање НПК; подизање стандарда 
	постојећих садржаја и остваривање високо стандардне туристичке понуде у 
	простору (скијалишта, излетничке стазе и друго), истовремено у функцији 
	развоја туризма и презентације НПК; организовање активности и уређење 
	простора НПК за специфичне видове еколошке, етнолошке и спортско-рекреативне 
	понуде у простору, уз специфицирање делова или целих туристичких комплекса и 
	пунктова за такве видове понуде (етно село, истраживачки пункт и друго); 
	повећање искоришћености туристичких капацитета (240 дана уз минимум 60% 
	заузетости) кроз проширивање асортимана понуде и интензивнију обраду тржишта 
	тражње; едукација свих корисника простора о одрживом развоју, заштити и 
	коришћењу НПК, односно подизање свести посетилаца и локалних становника о 
	развојним ресурсима и вредностима НПК.

	Садржајима примарног ТЦ Копаоник обухваћени су, поред већине корисника и 
	активности у функцији научних истраживања и едукације, сви стационарни гости 
	и дневни посетиоци НПК, којима се кроз активности туризма, рекреације и 
	спорта, или паралелно са њима, презентују вредности НПК. За испуњење ових 
	функција, активности и садржаји туризма, рекреације и спорта на подручју НПК 
	биће организовани по следећим целинама и програмима:

	1. Туристички комплекс Суво Рудиште на територији општине Рашка, као главни, 
	поливалентни подцентар примарног ТЦ Копаоник, утврђује се са следећим 
	капацитетима и садржајима:

	1) Туристичких лежаја укупно 8.000, од тога 5.600 за скијаше (70%) и 2.400 
	за нескијаше (30%) и то:

	- у хотелима 1.600 лежаја (20%);

	- у туристичким апартманима 4.800 лежаја (60%);

	- у одмаралиштима 600 лежаја (7,5%);

	- у одмаралишту специјалне намене 400 лежаја (5%);

	- у пансионима Пајино Пресло 600 лежаја (7,5%).

	2) Дневних излетника укупно 5.300, од тога 4.250 скијаша (80%) и 1.050 
	нескијаша (20%);

	3) Службених лежаја (5% од броја туристичких лежаја) - 400;

	4) Запослених - укупно 1.780, од чега 1.600 у ТЦ Копаоник (20% од броја 
	туристичких лежаја), 80 у садржајима НПК и 100 у техничким сервисима, по 50% 
	сталних и сезонских;

	5) На грађевинском земљишту комплекса од 173 ha планирана је бруто густина 
	насељености од око 46 стационарних корисника по хектару, а са дневним 
	излетницима и запосленима око 87 корисника по хектару;

	6) Јавни сервиси и службе у комплексу биће диференцирани на:

	- централне садржаје у подцелини Суво Рудиште - централни део (посебно 
	саобраћај - аутобуска станица, rent 
	a car, централне гараже и паркинзи, занатски сервиси - аутосервис, 
	сервис спортске опреме и друго, здравство - здравствена станица са јединицом 
	за издавање лекова, култура и забава - Визитор центар, поливалентна сала за 
	позоришне и биоскопске представе, концерте и конгресе, библиотека, дискотека 
	и друго, администрација - управа НПК, рецепција ТЦ, путничко-туристичка 
	агенција, банка са мењачницом, пошта, станица милиције и друго, уз трговину, 
	угоститељство и друго);

	- допунске садржаје - у подцелини Марина Вода (посебно паркинзи, гараже, 
	сервис спортске опреме, омладински центар, рецепција ТЦ и друго, уз 
	трговину, угоститељство и друго); у подцелини Сунчана Долина (посебно 
	паркинзи и гараже, амбуланта, обданиште, рецепција ТЦ, уз трговину, 
	угоститељство и друго), и у подцелини Репушке Бачије (техничка база 
	скијалишта, путна база, јединствени занатско-технички сервис, бензинска 
	пумпа и економија комплекса);

	7) Од спортско-рекреативних садржаја на Сувом Рудишту су предвиђени: терени 
	за мале спортове (мали фудбал, рукомет, кошарка, одбојка, тенис), терени за 
	забаву одраслих и деце (ролер полигон, куглана, мини-голф, дечија игралишта 
	и друго) у летњем периоду; терени и беби лифтови за школе скијања, дечија 
	санкалишта и клизалишта за децу и одрасле у зимском периоду; целогодишњи 
	мањеж и терминал летњих јахачких тура и друго. У непосредном окружењу 
	комплекса предвиђене су и две мање скијашке скакаонице, вишенаменска мала 
	водоакумулација "Црвено језеро" са аква-програмом и друго;

	8) Од укупно планираног капацитета од 9.870 једновремених скијаша, комплекс 
	се са капацитетом од 7.250 једновремених скијаша наслања на основни сектор 
	VII алпског скијалишта (са Панчићевог врха и Караман гребена према Сувом 
	Рудишту и Јарму) са полазиштима 11 жичара (седам постојећих и четири 
	планиране) укупног капацитета од 11.000 успона на час и исходиштима алпских 
	скистаза, уз допунско коришћење капацитета од 1.880 једновремених скијаша у 
	сектору III и капацитета од 740 једновремених скијаша у сектору IV. У склопу 
	комплекса предвиђено је неколико полазишта/терминала нордијских скистаза (у 
	зимском периоду), односно излетничких и планинарских стаза (у летњем 
	периоду).

	Туристички комплекс Суво Рудиште предвиђен је као главни подцентар 
	високопланинског, примарног ТЦ Копаоник, са програмским нагласком на 
	ексклузивном, високо комерцијалном туризму. У организационом погледу, 
	комплекс се састоји из три подцелине: Суво Рудиште - центар (Пајино пресло, 
	војни комплекс и Крст), као подцелина I реда у средишњем делу комплекса (са 
	главним смештајним, јавним и специјалним садржајима), као и две подцелине II 
	реда - Марина Вода (са делом смештајних и наглашеним спортско-рекреативним 
	садржајима) и Сунчана Долина (са делом смештајних и наглашеним 
	спортско-рекреативним садржајима; на Репушким Бачијама је сервисно-комунални 
	блок комплекса.

	Интензивном, добрим делом бесправном изградњом концентрисаном у подцелини 
	Суво Рудиште - центар, противно одредбама постојећег ПППНПК и Измена и 
	допуна ГУП-а Суво Рудиште - Јарам, дошло је до прекорачења планираног 
	граничног броја лежаја и њихове планиране структуре (са посебно високим 
	учешћем одмаралишта и викенд изградње/доградње), уз озбиљно заостајање 
	изградње планираних јавних садржаја и инфраструктуре. Зато се утврђује 
	ригорозно ограничење даље изградње у комплексу, а приоритетни задаци његовог 
	уређења су у санацији и трансформацији туристичког смештаја, као и у 
	комплетирању садржаја јавних служби, сервиса и инфраструктуре, ради подизања 
	и уједначавања стандарда комплекса и примеравања намене објеката високо 
	комерцијалној понуди. У том смислу повећаће се површине и квалитет смештаја 
	по лежају, уз смањење броја лежаја на планирани капацитет, а одмаралишта и 
	дограђене викенд куће ће се пренамењивати у гарни-хотеле, туристичке 
	апартмане и пансионе (при чему се недограђене викенд куће на Пајином преслу 
	могу доградити само у функцији комерцијалног најма). Истовремено ће се 
	комплетирати садржаји рекреације, спорта, забаве, јавних служби, сервиса и 
	инфраструктуре (посебно канализације, саобраћајница, гаража, паркинга и 
	друго).

	Посебну специфичност комплексу ће дати Визитор центар НПК, како својим 
	садржајима и активностима на Сувом Рудишту и на бројним пунктовима у НПК и 
	заштитној зони НПК, тако и својим специфичним програмима понуде у простору 
	ради презентације вредности НПК.

	2. Туристички комплекс Јарам на територијама општина Рашка и Брус, као 
	специјализовани, смештајно-рекреативнно-спортски подцентар примарног ТЦ 
	Копаоник, утврђује се са следећим капацитетима и садржајима:

	1) Туристичких лежаја укупно 700, од тога 490 за скијаше (70%) и 210 за 
	нескијаше (30%) и то:

	- у спортском селу 100 лежаја (14,3%), општина Рашка;

	- у етно-насељу 247 лежаја (35,3%), пансионима етнонасеља 39 лежаја (5,6%), 
	у здравствено-рехабилитационом центру 224 лежаја (32,0%) и у комерцијалним 
	услужно-туристичким садржајима 90 лежаја (12,9%), све у општини Брус. Центар 
	националне историје и духовности "Стефан Немања", раније предвиђен Програмом 
	за израду Просторног плана и Стратегијом Просторног плана, захтева аутономан 
	простор ван зоне смештајних капацитета, и као такав се планира у зони Сувог 
	рудишта (Садржаји у непосредној функцији НПК, тачка 3.3 и 3.5 овог 
	поглавља), или на другој погодној локацији која ће се ближе дефинисати у 
	току спровођења Просторног плана;

	2) Дневних излетника од 750 (на мотивима скијалишта и летњих спортова 450 
	или 60%, 300 или 40% неспортисти) до 2.500 (на духовним манифестацијама);

	3) Службених лежаја - 5% од броја туристичких лежаја - 35;

	4) Запослених - у ТЦ 70 (10% од броја туристичких лежаја), од чега по 50% 
	сталних и сезонских;

	5) На грађевинском земљишту комплекса од 30 ha (21 ha у општини Брус и 9 ha 
	у општини Рашка) планирана је бруто густина насељености од 23 стационарна 
	корисника по хектару, а са дневним излетницима и запосленима 51 корисник по 
	хектару;

	6) Јавне службе и сервиси у комплексу обухватају: ресторан и ски-бифе уз 
	полазишта ски-лифтова; садржаје угоститељства, трговине и сервиса; јавне 
	паркинге, гараже, аутобуско стајалиште и подземну трасу шинског возила са 
	подземним стајалиштем у проширеном коридору регионалног пута;

	7) Од летњих спортско-рекреативних садржаја на Јарму је предвиђен центар за 
	припрему врхунских спортиста са комплексом отворених спортских борилишта (за 
	фудбал, атлетику и мале спортове) на територији општине Рашка;

	8) Комплекс се са капацитетом од 660 једновремених скијаша наслања на сектор 
	V алпског скијалишта; на комплексу у оквиру општине Брус су полазишта два 
	постојећа ски-лифта капацитета од 1.800 успона на час (након реконструкције) 
	и исходишта алпских ски-стаза, са везном пасарелом преко регионалног пута за 
	ски-стазу и стазу скилифта; на територији општине Брус планиран је још 
	терминал санкашке стазе (долазак са излазне станице жичаре на Вучаку и 
	полазак према Брзећкој реци); кроз комплекс је предвиђен транзит нордијских 
	ски-стаза, односно летњих излетничких и планинарских стаза.

	Комплекс Јарам предвиђен је као специјализована подцелина ТЦ Копаоник, са 
	смештајном, рекреативном и спортском наменом. По свом програму, на 
	средокраћи између Сувог Рудишта и Сребрнца, комплекс Јарма са рекреативним и 
	спортским функцијама комплетира понуду ове две подцелине. У погледу јавних 
	садржаја, комплекс представља подцелину II реда. Комплекс је неизграђен, сем 
	постојећих полазишта жичара Караман и Јарам, са исходиштима алпских стаза, 
	као и транзитне инфраструктуре (регионални пут, водовод, електродалековод, 
	трафостаница и ТТ кабл);

	3. Туристички комплекс Сребрнац на територији општине Брус, као поливалентни 
	подцентар примарног ТЦ Копаоник, утврђује се са следећим капацитетима и 
	садржајима:

	1) Туристичких лежаја укупно 1.500, од тога 1.050 за скијаше (70%) и 450 за 
	нескијаше (30%) и то:

	- у хотелу (постојећи хотел "Сребрнац", уз доградњу), 300 лежаја (20,0%);

	- у конгресно-хотелском комплексу (са конгресним центром и хотелом), 300 
	лежаја (20%);

	- у хотелско-апартманском комплексу (смештајни објекти хотела и апартмана), 
	800 лежаја (53,4%);

	- у пансионима уз скијалиште (у функцији ФИС полигона), 50 лежаја (3,3%);

	- у одмаралишту Путне базе, 50 лежаја (3,3%).

	2) Дневних излетника 1.000, од тога 800 скијаша (80%) и 200 нескијаша (20%);

	3) Службених лежаја - 5% од броја туристичких лежаја - 75 у ТЦ и 25 у 
	техничким сервисима, укупно 100;

	4) Запослених - у ТЦ 300 (20% од броја туристичких лежаја) и 50 у техничким 
	сервисима и коњичком клубу, укупно 350, од чега по 50% сталних и сезонских;

	5) На грађевинском земљишту комплекса од 45 ha планирана је бруто густина 
	насељености од око 33 стационарна корисника по хектару, а са дневним 
	излетницима и запосленима око 63 корисника по хектару;

	6) Јавне службе и сервиси у комплексу обухватају: конгресни центар (у склопу 
	конгресно-хотелског комплекса); централне јавне садржаје у оквиру јавног 
	грађевинског земљишта и на осталом грађевинском земљишту у подцелинама 
	смештаја (посебно саобраћај - аутобуска станица, рент а кар, јавни паркинзи 
	и гараже; здравство и старање о деци - здравствена станица са јединицом за 
	издавање лекова и обданиште; култура и забава - поливалентна сала са 
	дискотеком, планирани културни и забавни садржаји у саставу хотела 
	"Сребрнац"; администрација - рецепција ТЦ Копаоник, путничко-туристичка 
	агенција, банка са мењачницом, пошта, пункт милиције и друго; угоститељство 
	- екслузивни ресторан-видиковац, уз остале угоститељске објекте и објекте 
	трговине; технички сервиси - техничка база скијалишта са гаражама табача, 
	механизација путне базе, аутосервис, сервис спортске опреме и комунални 
	сервис;

	7) Од летњих спортско-рекреативних садржаја у оквиру комплекса туристичког 
	смештаја предвиђени су: већа по ливалентна сала у функцији спорта и 
	рекреације (у оквиру хотелско-апартманског комплекса, са салом за мале 
	спортове, трим кабинетом и друго), отворени терени за мале спортове (мали 
	фудбал, рукомет, кошарка, одбојка, тенис), терени за забаву одраслих и деце 
	- ролер полигон (са вучном жичаром у оквиру обухваћеног скијалишта), 
	куглана, мини-голф, дечија игралишта и друго; коњички клуб (са шталом за 
	десет коња, мањежом и пратећим садржајима) у саставу хотелско апартманског 
	комплекса, као и плазиште/терминал излетничких и планинарских стаза (на 
	трасама нордијских ски-стаза); и планирани рекреативни садржаји у саставу 
	хотела "Сребрнац";

	8) Комплекс се са капацитетом од 1.850 једновремених скијаша наслања на 
	основни сектор VI алпског скијалишта (са Гобеље у више праваца), са 
	исходиштем планиране гондолске жичаре Брзеће-Брегови-Сребрнац капацитета од 
	3.000 успона на час, са полазиштима две постојеће и две планиране жичаре 
	укупног капацитета од 4.000 успона на час и исходиштима алпских ски-стаза; 
	на локалитету су планирани и: јавна ледена хала за клизање и хокеј, као и 
	отворена клизалишта за децу и одрасле (у склопу ледене хале и 
	хотелско-апартманског комплекса), два полигона ски-школа (са ски-теренима и 
	два беби-лифта укупног капацитета од 200 једновремених корисника, у оквиру 
	обухваћеног скијалишта) и ски-клуб уз исходиште скијашког ФИС полигона (у 
	саставу пансиона); у склопу комплекса предвиђено је полазиште/терминал 
	нордијских ски-стаза.

	Комплекс је предвиђен као поливалентна подцелина ТЦ Копаоник са јавним 
	садржајима I реда за специјализоване комплексе Јарам и Рендара. Међу 
	садржајима јавних служби и техничких сервиса посебно ће бити наглашени 
	садржаји саобраћаја, скијашке и путне техничке базе, поливалентне сале и 
	угоститељства. Од спортско-рекреативних садржаја посебан значај имаће алпско 
	скијалиште и објект ледене хале. Битан развојни фактор скијалишта и 
	комплекса представља планирана кабинска жичара Брзеће-Брегови-Сребрнац (као 
	транспортна жичара на целој дужини и скијашка жичара од Брегова до 
	Сребрнца). Изградња комплекса започета је подизањем хотела "Сребрнац" са 
	пратећим садржајима и инфраструктуром (паркинг, водовод, канализација са 
	уређајима за пречишћавање, електродалековод, трафостаница, ТТ кабл).

	4. Туристички комплекс Рендара на територијама општина Рашка и Брус, као 
	специјализовани, коњичко-спортски подцентар примарног ТЦ Копаоник, утврђује 
	се са следећим капацитетима и садржајима:

	1) Туристичких лежаја укупно 2.100, од тога 1.470 за скијаше (70%) и 630 за 
	нескијаше (30%) и то:

	- у пансионима, реконструкцијом и уређењем започетог викенд насеља - 300 
	лежаја (14,3%), територија општине Рашка;

	- у хотелско-апартманској целини - 500 лежаја (23,8%), општина Брус;

	- у апартманском насељу - 700 лежаја (33,3%), општина Брус;

	- у централно-апартманском комплексу - 300 лежаја (14,3%), општина Брус;

	- у коњичком етно-насељу - 300 лежаја (14,3%), општина Брус;

	2) Дневних излетника 940, од тога 750 скијаша (80%) и 190 нескијаша (20%);

	3) Службених лежаја - 5% од броја туристичких лежаја - 105 у ТЦ и 20 у 
	коњичком центру и на хиподрому, укупно 125;

	4) Запослених - у ТЦ 315 (15% од броја туристичких лежаја) и 40 у коњичком 
	центру и на хиподрому, укупно 355, од чега по 50% сталних и сезонских;

	5) Коња у шталама коњичког центра - 100;

	6) На грађевинском земљишту комплекса од 36 ha планирана је бруто густина 
	насељености од око 53 стационарних корисника по хектару, а са дневним 
	излетницима и запосленима око 94 корисника по хектару;

	7) Сервиси и јавне службе у комплексу обухватају: допунске садржаје (гараже 
	и паркинзи, коњички сервиси, сервис спортске опреме, управни и истраживачки 
	пункт НПК, мања поливалентна сала у функцији културе и забаве, летња 
	позорница, рецепција ТЦ и друго, уз садржаје угоститељства и трговине);

	8) Од спортско-рекреативних садржаја на Рендари су предвиђени: коњички 
	садржаји - коњички центар са шталама, мањежима, коралима и пратећим 
	садржајима и хиподром са хелиодромом, трибинама и пратећим садржајима испод 
	трибина, мања поливалентна сала у функцији спорта и рекреације (са трим 
	кабинетом, сауном и друго), отворени терени за мале спортове (мали фудбал, 
	рукомет, кошарка, одбојка, тенис), терени за забаву одраслих и деце 
	(куглана, дечија игралишта и друго) у летњем периоду; дечије санкалиште и 
	отворено клизалиште за децу и одрасле у зимском периоду;

	9) Комплекс се са капацитетом од 2.220 једновремених скијаша наслања на 
	основни сектор IХ алпског скијалишта (од Рендаре према Црној Глави и Кривој 
	Реци). На комплексу су полазишта две планиране жичаре и исходиште једне 
	планиране жичаре укупног капацитета од 3.000 успона на час, као о исходишта 
	и полазишта алпских ски-стаза. Кроз комплекс је предвиђен транзит нордијских 
	ски-стаза, односно излетничких и планинарских стаза.

	Комплекс Рендара предвиђен је као специјализована подцелина ТЦ Копаоник, са 
	претежно спортско-коњичком комерцијалном наменом. У погледу јавних садржаја, 
	комплекс представља подцелину II реда. Главну специфичност центра чине 
	коњички центар (са реконструисаним постојећим и новим шталама за коње, 
	мањежима и коралима), хиподром са гледалиштем и пратећим садржајима и 
	коњичко етно-насеље.

	Започета бесправна викенд изградња на западном делу локалитета (територија 
	општине Рашка) биће заустављена, а постојећи објекти биће трансформисани у 
	апартманске и пансионске садржаје уз могућност функционалне доградње до 
	планираног капацитета лежаја (док се постојећи објекти који задрже функцију 
	викенд кућа не могу дограђивати).

	5. Туристички пункт Запланина, ван туристичких комплекса, а у саставу 
	примарног ТЦ Копаоник, на територији општине Брус, као најзначајнији улаз у 
	скијалиште на подручју НПК ван туристичких комплекса, утврђује се са 
	следећим капацитетима и садржајима:

	1) Смештајни капацитет - 100 лежаја, првенствено за истраживаче НПК, у 
	пансиону уз управни и истраживачки пункт НПК, од тога 80 за скијаше (80%) и 
	20 за нескијаше (20%);

	2) Дневних излетника 1.000, од тога 800 скијаша (80%) и 200 нескијаша (20%) 
	- као део од 3.000 излетника Брзећа;

	3) Службених лежаја - 5% од броја туристичких лежаја - пет у оквиру ТЦ и 15 
	у техничком сервису скијалишта, укупно 20;

	4) Запослених - у ТЦ десет (10% од броја туристичких лежаја) и 30 у 
	техничком сервису скијалишта, укупно 40, од чега по 50% сталних и сезонских;

	5) На грађевинском земљишту пункта од 5 ha планирана је бруто густина 
	насељености од 20 стационарних корисника по хектару, а са дневним 
	излетницима и запосленима око 228 корисника по хектару;

	6) Сервиси и јавне службе пункта обухватају: допунске садржаје (гаража и 
	паркинг, сервис скијалишта, сервис спортске опреме, управни и истраживачки 
	пункт НПК, основни садржаји угоститељства и снабдевања);

	7) Пункт се са 870 једновремених скијаша у саставу капацитета Брзећа наслања 
	на сектор III алпског скијалишта, са полазиштима три планиране жичаре 
	укупног капацитета од 3.000 успона на час и исходиштима алпских ски-стаза.

	Пункт је предвиђен као излетничко - службени локалитет ТЦ Копаоник, са 
	претежно зимском наменом, као врло значајан улаз у алпско скијалиште из 
	правца Брзећа (са исходиштем спуст-стазе), односно као целогодишњи пункт у 
	функцији НПК.

	6. Остали туристички пунктови - На подручју НПК, ван туристичких комплекса, 
	а у склопу примарног ТЦ Копаоник, предвиђени су и следећи мањи пунктови:

	1) пунктови на планираним гондолским жичарама: Брегови на међустаници жичаре 
	Брзеће - Сребрнац (општина Брус), као и Вучак на излазу жичаре Јошаничка 
	Бања - Вучак и Панчићев врх на излазу жичаре Бело Брдо Панчићев врх, са 
	ресторанима - видиковцима и пратећим садржајима;

	2) пунктови улаза у скијалиште - полазишта жичара седежница у Дубокој и у 
	Шаклманској реци (са локалним путним прилазима, паркинзима и ресторанима) и 
	главна чворишта излаза жичара - на Војетину, Великом Караману, Вучаку 
	(гребен Карамана), Леденицама, Великој Гобељи, чистом брду, Великој Шиљачи, 
	Трештеници и Белим чукама (са ски-бифеима, чајџиницама и склоништима);

	3) планинарски логор Гарине - камп за шаторе капацитета до 100 корисника, са 
	основним пратећим садржајима, приближно на средокраћи главног трансверзалног 
	планинарског правца преко Копаоника (између два главна улаза у НПК);

	4) пункт Ђоров мост (планинарски клуб са кампом капацитета 50 корисника, 
	рестораном и рибњаком);

	5) чајџинице и ски-бифеи на полазиштима и међустаницама жичара;

	7. Туристичко-привредни, службено-привредни и специјални садржаји

	1) Бачишта - специфични облици излетничке рекреације, угоститељства и 
	трговине, у спрези са сточарством и домаћом радиношћу. На подручју НПК 
	предвиђено је обнављање четири стара бачишта, на површинама грађевинског 
	земљишта од по око 1 ha (укупно 4 ha), начелно за по 30 крава (укупно 120 
	крава) и 300 оваца (укупно 1.200 оваца), са по пет запослених (укупно 20 
	запослених) и капацитетом до 100 једновремених посетилаца (укупно 400 
	једновремених посетилаца), са смештајем и радним просторијама запослених, 
	као и са затвореним и отвореним сточарским објектима). Предвиђена су ради 
	очувања и туристичке валоризације сезонских (летњих) сточарских 
	етно-садржаја, са функцијама примарне прераде млечних и других сточарских 
	сировина, као и њиховог трговачког и угоститељског пласмана на 
	излетничким/планинарским стазама транзитних туриста/излетника, на следећим 
	аутентичним локалитетима: Гвоздац, Кадијевац и Мека преседла (општина Рашка) 
	и Беђировац (општина Брус). Сва бачишта лоцирана су на пашњачким површинама 
	чији биолошки капацитет у радијусу бачишта одговара броју грла стоке за 
	летњи период. Пашњачке површине бачишта и остале површине пашњака на 
	подручју НПК (односно пољопривредног и необраслог шумског земљишта) 
	користиће се за прегонску испашу стоке из подпланинских села по спољном 
	ободу НПК, у складу са Програмом развоја пољопривреде НПК;

	2) Службени/привредни садржаји - објекти и опрема у функцији заштите и 
	презентације НПК, као и помоћни/службени објекти за потребе привреде и 
	друго.Ови садржаји дисперзовани су на подручју НПК као појединачни мањи 
	објекти без идентификације локације. То су објекти и опрема у функцији 
	истраживања, заштите, контроле и презентације НПК (мерна места, маркација 
	стаза, информативне табле, одморишта и друго), као и помоћни објекти за 
	потребе прегонске испаше стоке (летњи торови са надстрешницама), 
	специјализованог ратарства (склоништа са оставама репроматеријала и алата), 
	шумарства (шумске куће, лугарнице, расадници), узгоја дивљачи и рибе 
	(хранилишта, склоништа, мрестилишта), водопривреде, чисте енергетике 
	(водозахвати и цевоводи за мале хидроелектране и друго), саобраћаја, заштите 
	од елементарних непогода (склоништа) и друго;

	3) Садржаји специјалне намене - у надлежности Војске Србије и 
	телекомуникација - задржавају се постојећи садржаји специјалне намене у 
	оквиру комплекса Суво Рудиште (на парцели од 5 ha) и на Панчићевом врху (13 
	ha), као и постојећи телекомуникациони садржаји на Гобељи, Вучаку и другим 
	узвишењима (укупно 0,04 ha).

	Биланси програма комплекса примарног ТЦ Копаоник на подручју НПК приказани 
	су на следећим табелама:

Табела 5. Биланс 
	програма туристичких комплекса на подручју НПК




Локалитети


Број лежаја


				Број дневних излетника

Једновремени скијаши


Дистрибуција скијаша по секторима 
				скијалишта


Запослени


Служб. леж.




укупно


скијаши


нескијаши


укупно

				скијаши

				нескијаши

укупно


основни


допунски


укупно


укупно




С. Рудиште


8.000


5.600


2.400


5.320


4.270


1.050


9.870


VII-7.250


III-1880


1780


400




 


 


 


 


 


 


 


 


 


IV-740


 


 




Јарам


700


490


210


750


450


300


940


V-660


280


70


35




Сребрнац


1.500


1.050


450


1.000


800


200


1.850


VI-1.850


-


350


100




Рендара


2.100


1.470


630


940


750


190


2.220


IХ-2.220


-


355


125




Запланина


100


80


20


-


-


-


80


III-80


-


40


20




Укупно


12.400


8.690


3.710


8.010


6.270


1.740


14.960


12.060


2.900


2.595


680





Табела 6. Структура 
	туристичких лежаја на подручју НПК




				Општина

				Туристички лежајеви



				укупно

				хотели

				хот.-апарт. садржаји

				апартмани

				одмаралишта

				пансиони

				етно-село

				спортско село



				 

				број

				%

				број

				%

				број

				%

				број

				%

				број

				%

				број

				%

				број

				%

				број

				%



				Рашка

				8.400

				67,7

				1.600

				73

				-

				-

				4.800

				78,5

				1.000

				95

				900

				82,6

				-

				-

				100

				100


Брус
4.000
32,3
600
27
1.300
100
1.314
21,5
50
5
189
17,4
547
100
-
-



				Укупно

				12.400

				100

				2.200

				100

				1.300

				100

				6.114

				100

				1.050

				100

				1.089

				100

				547

				100

				100

				100




	3.1.2. Заштитна зона НПК (зона социјалног и комерцијалног туризма и 
	комплементарне привреде)

	Садржаји у функцији НПК и туризма у заштитној зони НПК, програмски су 
	дефинисани следећим категоријама:

	1. Садржаји у непосредној функцији НПК:

	1) Управни пунктови НПК - у Лисини, Јошаничкој Бањи, Ђорђевићима и Брзећу, 
	укупно 16 запослених, по 50% сталних и сезонских;

	2) Истраживачки пунктови НПК - у Лисини, Јошаничкој Бањи, Ђорђевићима и 
	Брзећу, капацитет пунктова - укупно 40 истраживача и 16 запослених, по 50% 
	сталних и сезонских;

	3) Тематске музејске збирке - стари занати у Лисини, историјат коришћења 
	термоминералних вода у Јошаничкој Бањи, етнографска збирка у Кривој Реци, 
	флора, фауна и шумарство у Брзећу, укупно 16 запослених, по 50% сталних и 
	сезонских;

	2. Садржаји социјалног и комерцијалног - домаћинског туризма и рекреације у 
	заштитној зони НПК представљаће главну материјалну основу развоја 
	подкопаоничких насеља, а намењени су туристима и посетиоцима НПК на мотивима 
	зимске и летње понуде планинског спортско-рекреативног туризма, сеоског, 
	ловног и других видова туризма, у оквиру подпланинских секундарних 
	туристичких центара и подпланинских села са туристичком функцијом (у првом 
	реду по ободу НПК, а затим и осталих) и понуде у простору, у интеграцији са 
	садржајима комплементарних локалних активности. Секундарни центри и села са 
	туристичком функцијом обухватају: туристички смештај, спортско-рекреативне 
	објекте и објекте јавних сервиса и служби (у заједничкој функцији туризма, 
	НПК, локалног становништва и комплементарне привреде), а понуда у простору 
	површине, пунктове и објекте у функцији скијалишта, излетничких и 
	планинарских стаза, лова и риболова. Секундарни туристички центри и села са 
	туристичком функцијом биће интегрисани у јединствену туристичку понуду ТЦ 
	Копаоник, чији су примарни, високо комерцијални садржаји у висинској зони 
	Копаоника, на територији НПК.

	Критеријуми за реализацију домаћинског туризма у заштитној зони НПК су: 
	адаптација, реконструкција или изградња "гостинске смештајне јединице" 
	(смештај са шест лежаја и купатилом) и "гостинске куће" (смештај са шест 
	лежаја, купатилом и дневним боравком) у оквиру постојећих кућа сеоског 
	домаћинства, уз радно ангажовање 1-2 члана домаћинства; обавезно уклапање 
	архитектуре "гостинских смештајних јединица" и "гостинских кућа" у 
	етно-амбијент села; забрана викенд изградње у селима, односно изградња 
	капацитета комерцијалног туристичког смештаја у интересу и под контролом 
	села; опремање насеља комуналном инфраструктуром и садржајима јавних служби, 
	сервиса, рекреације и спорта; повезивање насеља са окружењем, међусобно и са 
	НПК друмским и шинским саобраћајницама и жичарама, ради омогућавања 
	комфорне, целогодишње туристичке понуде; остваривање искоришћености 
	капацитета од минимум 120 дана годишње (јануар и фебруар, јул и август) на 
	основу проширења асортимана понуде и организованог маркетинга; организовано 
	и званично/уговорно укључивање села и сеоских домаћинстава у обједињену 
	туристичку понуду ТЦ Копаоник и у заштиту и презентацију НПК; радна 
	мотивација, запошљавање и едукација локалног становништва, рехабилитација и 
	унапређење локалне пољопривреде, организовање прераде и пласмана локалних 
	производа и услуга на интерном и екстерном тржишту; формирање приватних 
	сеоских пољопривредно-туристичких задруга као субјеката развоја са актуелним 
	програмима ангажовања активног становништва; финансијска, кредитна, фискална 
	и друге подршке од стране Републике, јавних предузећа, општина, 
	комерцијалних субјеката и друго за производњу хране и формирање понуде 
	сеоско-планинског туризма.

	Развој туризма у заштитној зони НПК биће заснован на следећим програмима 
	секундарних туристичких центара, туристичких насеља, насеља са туристичком 
	функцијом и туристичких пунктова:

	1. Секундарни туристички центри:

	1) Јошаничка Бања (општина Рашка):

	- 2.500 сталних становника;

	- 4.500 туристичких лежаја (од тога: 100 или 2,2% у бањском стационару, 
	1.250 или 27,8% у хотелима, 1.000 или 22,2% у туристичким апартманима, 300 
	или 6,7% у одмаралиштима, 900 или 20,0% у пансионима и 950 или 21,1% у 
	приватном смештају), 1.800 за скијаше (40%) и 2.700 за нескијаше (60%);

	- 3.000 дневних излетника - 1.500 скијаша (50%) и 1.500 нескијаша (50%);

	- запослених 450 (10% од броја туристичких лежаја) и 100 у бањским јавним и 
	спортско-рекреативним садржајима, укупно 550, од тога по 50% сталних и 
	сезонских;

	- јавни сервиси и службе у функцији туризма - паркинзи и гараже, кружни 
	електрични воз, трговина, угоститељство, технички сервиси у функцији 
	бањских, јавних, смештајних и спортско-рекреативних садржаја, бањски блок са 
	терапеутско-рекреативним садржајима, терапеутски садржаји бањског 
	стационара, бањско купатило и хамам, уређена етно-зона са етно-клубом, 
	активирање етносадржаја у засеоцима Чоловићи и Вучетићи, конгресни садржаји 
	уз хотел, управа Бање, туристички клуб, Туристичка организација, рецепција 
	ТЦ Копаоник и друго;

	- од спортско-рекреативних садржаја предвиђени су: термо-акватички комплекс 
	(са затвореним и отвореним термалним базенима, соларијумом и зимским 
	клизалиштем), купалиште (отворени термални акваторији са плажом и 
	соларијумом), рекреативно-забавни садржаји организовани у клубовима 
	(пливачки, клизачки, сафари, коњички, бициклистички, тенис, ски/ролер и 
	друго), бањски парк, шетне и излетничке стазе;

	- Бања се са капацитетом од 2.700 једновремених скијаша наслања на основни 
	сектор VIII алпског скијалишта, а са капацитетом од 600 једновремених 
	скијаша на допуну у сектору IХ алпског скијалишта, преко планиране кабинске 
	жичаре Бања - Кокоровац (међустаница) - Вучак и даље планираним жичарама 
	преко Меке преседле до Велике Гобеље.

	Развој Бање заснован је на целогодишњем бањском туризму, уз услов његове 
	интеграције са планинским туризмом ТЦ Копаоник и комплементарним локалним 
	активностима пољопривреде, ловства, мале привреде и друго. У односу на 
	функције НПК, Бања представља главну северозападну насељско-туристичку 
	капију НПК. У функцији туризма на подручју НПК и заштитне зоне НПК, у 
	саставу комплекса Бање предвиђени су садржаји бањског и туристичког 
	смештаја, бањских и насељских јавних служби, сервиса, рекреације и спорта, 
	као и смештај за део запослених у ТЦ Копаоник (у складу са Програмом развоја 
	Јошаничке Бање и Генералним планом Јошаничке Бање). Главну везу Бање са 
	скијалиштем у НПК представљаће планирана кабинска жичара Бања - Кокоровац - 
	Вучак, у функцији транспорта целом дужином и у функцији скијања од Кокоровца 
	до Вучака.

	2) Брзеће са Гочманцем (општина Брус):

	- 1.500 сталних становника;

	- 4.500 туристичких лежаја (од тога: 450 или 10,0% у хотелима, 1.200 или 
	26,7% у туристичким апартманима, 800 или 17,8% у омладинском центру 
	("Јуниор"), 400 или 8,9% у одмаралиштима, 1.000 или 22.2% у 
	пансионима/викенд кућама и 650 или 14,4% у приватном смештају), 3.150 за 
	скијаше (70%) и 1.350 за нескијаше (30%), као и 300 лежаја у аутокампу 
	испред улаза у НПК (200 лежаја у аутоприколицама и 100 лежаја у шаторима, са 
	основним пратећим садржајима);

	- 3.000 дневних излетника - 2.400 скијаша (80%) и 600 нескијаша (20%);

	- запослених 450 (10% од броја туристичких лежаја) и 80 у јавним и 
	спортско-рекреативним садржајима, укупно 530, од тога по 50% сталних и 
	сезонских;

	- јавни сервиси и службе у функцији туризма - паркинзи и гараже, трговина, 
	угоститељство, технички сервиси у функцији смештајних, јавних и 
	спортско-рекреативних садржаја, поливалентна сала (културолошка употреба), 
	уређена етно-зона старих воденица са етно-клубом и екоклубом, омладински 
	центар са спортским камповима, конгресним садржајима и друго, туристички 
	клуб, туристичка организација, рецепција ТЦ Копаоник и друго;

	- од спортско-рекреативних садржаја предвиђени су: спортско-рекреативни 
	центар са поливалентном салом (спортска употреба), соларијумом, отвореним 
	клизалиштем, теренима за мале спортове (мали фудбал/рукомет, кошарка, 
	одбојка, тенис) и спортском клубовима (клизачки, тенис и друго), спортски 
	комплекс омладинског центра (отворени терени за мале спортове и клизалиште) 
	и дисперзовани рекреативно-забавни садржаји организовани у клубовима 
	(сафари, коњички, бициклистички, ски/ролер и друго);

	- Брзеће се са капацитетом од 3.760 једновремених скијаша наслања на основни 
	сектор V алпског скијалишта (постојеће жичара жичаре и ФИС полигон Бела 
	река, планирана кабинска жичара Брзеће - Брегови - Сребрнац и две планиране 
	жичаре - наспрам "Јуниора" и са локалитета Галовићи), са капацитетом од 740 
	једновремених скијаша на допуну у сектору IV алпског скијалишта (Дубока) и 
	са капацитетом од 1.050 једновремених скијаша на допуну у сектору III 
	алпског скијалишта (Запланина). Укупан капацитет едновремених скијаша износи 
	5.590.

	Брзеће, заједно са оближњим засеоком Гочманце, свој развој ће заснивати на 
	туризму, пољопривреди и малој привреди у интеграцији са ТЦ Копаоник. У 
	односу на функције НПК, Брзеће представља улазну, насељско-туристичку капију 
	НПК, испред које је, у склопу насеља, предвиђен аутокамп. У функцији туризма 
	на подручју НПК и заштитне зоне НПК, у саставу комплекса Брзећа предвиђени 
	су садржаји туристичког смештаја и насељских јавних служби, сервиса, 
	рекреације и спорта, као и смештај за део запослених у ТЦ Копаоник (у складу 
	са Изменама и допунама Урбанистичке уређајне основе Брзећа, уз потребне 
	допуне). Специфичност насеља представља поливалентни омладински центар 
	("Јуниор"). Главну везу Брзећа са скијалиштем у НПК представљаће планирана 
	кабинска жичара Брзеће - Брегови - Сребрнац, у функцији транспорта целом 
	дужином и у функцији скијања од Брегова до Сребрнца (уз постојеће жичаре из 
	Беле реке и планиране жичаре наспрам "Јуниора" и из Галовића).

	3) Крива Река (општина Брус):

	- 1.500 сталних становника;

	- 3.000 туристичких лежаја (од тога: 1.000 или 33,3% у туристичким 
	апартманима, 1.000 или 33,3% у пансионима и 1.000 или 33,4% у приватном 
	смештају), 2.100 за скијаше (70%) и 900 за нескијаше (30%);

	- 2.000 дневних излетника - 1.600 скијаша (80%) и 400 нескијаша (20%);

	- запослених 300 (10% од броја туристичких лежаја) и 50 у јавним и 
	спортско-рекреативним садржајима, укупно 350, од тога по 50% сталних и 
	сезонских;

	- јавни сервиси и службе у функцији туризма - паркинзи и гараже, трговина, 
	угоститељство, технички сервиси у функцији смештајних, јавних и 
	спортско-рекреативних садржаја, поливелентна сала (културолошка употреба), 
	етно-клуб и еко-клуб, туристички клуб, Туристичка организација, рецепција ТЦ 
	Копаоник и друго;

	- од спортско-рекреативних садржаја предвиђени су: спортско-рекреативни 
	центар са поливалентном салом (спортска употреба), соларијумом, отвореним 
	клизалиштем, отвореним теренима за мале спортове (мали фудбал/рукомет, 
	кошарка, одбојка, тенис), ролер полигоном, спортским клубовима (клизачки, 
	тениски и друго), као и дисперзовани рекреативно-забавни садржаји 
	организовани у клубовима (сафари, коњички, бициклистички и друго), са 
	аква-програмом на систему малих водоакумулација;

	- Крива Река се са капацитетом од 2.530 једновремених скијаша наслања на 
	основни сектор IХ алпског скијалишта (преко планираних пет жичара, 
	непосредно из засеока, или изнад њих) и са капацитетом од 1.170 
	једновремених скијаша на допуну у сектору Х алпског скијалишта. Укупан 
	капацитет је 3.700 једновремених скијаша.

	Крива Река ће имати материјалну основу развоја у интегрисаном и 
	организованом систему сеоског туризма, пољопривреде и мале привреде, 
	удруженим са ТЦ Копаоник и НПК. Крива река је предвиђена као североисточна, 
	насељско-туристичка помоћна капија НПК, на главном правцу саобраћајне и 
	функцијске интеграције Копаоника са Врњачком Бањом преко Жељина и Гоча. У 
	функцији развоја туризма у насељу су планирани садржаји туристичког 
	смештаја, сервиса и јавних служби, рекреације и спорта (посебно мале 
	водоакумулације на Кривој реци, уз полазишта жичара, летње излетничке 
	пунктове и друго);

	4) Бело Брдо (општина Лепосавић):

	- 800 сталних становника;

	- 2.000 туристичких лежаја (од тога: 700 или 35,0% у туристичким 
	апартманима, 800 или 40,0% у пансионима и 500 или 25,0% у приватном 
	смештају), 1.400 за скијаше (70%) и 600 за нескијаше (30%);

	- 1.350 дневних излетника - 1.080 скијаша (80%) и 270 нескијаша (20%);

	- запослених 200 (10% од броја туристичких лежаја) и 40 у јавним и 
	спортско-рекреативним садржајима, укупно 240, од тога по 50% сталних и 
	сезонских;

	- јавни сервиси и службе у функцији туризма - паркинзи и гараже, трговина, 
	угоститељство, технички сервиси у функцији смештајних, јавних и 
	спортско-рекреативних садржаја, мања поливелентна сала (културолошка 
	употреба), етно-клуб и еко-клуб, туристички биро, рецепција и друго;

	- од спортско-рекреативних садржаја предвиђени су: спортско-рекреативни 
	центар са поливалентном салом (спортска употреба), соларијумом, отвореним 
	клизалиштем, отвореним теренима за мале спортове (мали фудбал/рукомет, 
	кошарка, одбојка, тенис), ролер полигоном и спортским клубовима (клизачки, 
	тениски и друго), као и дисперзовани рекреативно-забавни садржаји 
	организовани у клубовима (сафари, коњички, бициклистички, параглајдинг и 
	друго);

	- Бело Брдо се са капацитетом од 2.480 једновремених скијаша наслања на 
	основни сектор I алпског скијалишта, преко планиране кабинске жичаре Бело 
	Брдо - Небеска столица (међустаница) - Панчићев врх и планиране три жичаре, 
	непосредно из засеока или изнад њих.

	Бело Брдо је у свом развоју засновано на организованом и интегрисаном 
	систему сеоског туризма, пољопривреде и мале привреде, удруженом са 
	активностима ТЦ Копаоник и функцијама НПК. У функцији туризма, у насељу су 
	предвиђени садржаји туристичког смештаја, сервиса и јавних служби, 
	рекреације и спорта (полазишта жичара, летњи излетнички пунктови и друго).

	2. Туристичко-сеоска насеља у непосредном контакту са НПК и ТЦ Копаоник:

	1) Лисина - Чајетина (у функционалном саставу комплекса Суво Рудиште, 
	општина Рашка):

	- 500 сталних становника;

	- 10.000 туристичких лежаја (сада све у викенд кућама, од тога 4.000 или 
	40,0% у пансионима и 6.000 или 60,0% у викенд кућама), 7.000 за скијаше 
	(70%, 5.500 у основном сектору II и 1.500 допуне у сектору I) и 3.000 за 
	нескијаше (30%);

	- запослених 200 у насељу и 40 у јавним и спортско-рекреативним садржајима, 
	укупно 240, од тога по 50% сталних и сезонских.

	Викенд насеље Лисина-Чајетина је пример драстичног кршења одредби важећег 
	ПППНПК, будући да је обим изградње око десет пута већи од планираног и да се 
	градило без плана и комуналне опреме. Због тога регулисање насеља представља 
	велики проблем, који се само делимично може решити, а његови корисници 
	озбиљно оптерећују саобраћај и скијалиште Сувог Рудишта. Решење је у 
	заустављању сваке даље изградње и у санацији насеља - комуналном опремању, 
	изградњи неопходних садржаја јавних служби и сервиса, као и у трансформацији 
	значајног дела викенд кућа у пансионе. На тај начин би се смањио притисак на 
	изградњу комплекса Суво Рудиште, због чије близине је викенд насеље и 
	формирано на самој граници НПК. У том смислу, развој насеља заснован је 
	доминантно на туризму, уз услов функционалне интеграције са ТЦ Копаоник и из 
	градње планираног сектора алпског скијалишта у непосредној близини, преко 
	кога ће се насеље повезати са осталим постојећим и планираним секторима 
	алпског скијалишта ТЦ Копаоник. Насеље представља насељско-туристичку 
	помоћну капију НПК са југозападне стране;

	2) Ђорђевићи (општина Рашка):

	- 400 сталних становника;

	- 1.000 туристичких лежаја (од тога 500 или 50% у пансионима и 500 или 50% у 
	приватном смештају), за 700 скијаша (70%, у основном сектору VIII) и 300 
	нескијаша

	(30%);

	- запослених 60, од тога по 50% сталних и сезонских.

	Насеље Ђорђевићи представља значајну, релативно очувану етно-целину од 
	значаја за НПК, чијем очувању и ревитализацији ће бити прилагођено уређење и 
	коришћење насеља. Материјална база насеља је у домаћинском туризму, 
	пољопривреди и малој привреди, у интеграцији са ТЦ Копаоник и Јошаничком 
	Бањом. Преко улаза у скијалиште изнад насеља, Ђорђевићи ће бити повезани са 
	осталим скијалиштима ТЦ;

	3) Црна Глава (општина Рашка):

	- 600 сталних становника;

	- 1.500 туристичких лежаја (од тога 700 или 46,7% у пансионима и 800 или 
	53,3% у приватном смештају), за 1.050 скијаша (70%, у основном сектору IХ) и 
	450 нескијаша (30%);

	- запослених 90, од тога по 50% сталних и сезонских.

	Црна Глава има материјалну базу у домаћинском туризму, пољопривреди и малој 
	привреди, у интеграцији са ТЦ Копаоник и Јошаничком Бањом. Са полазиштима 
	жичара изнад насеља, Црна Глава ће бити повезани са осталим секторима 
	скијалишта;

	4) Вележ-Паљевштица (у непосредном функционалном саставу Јошаничке Бање, 
	општина Рашка):

	- 200 сталних становника;

	- 300 туристичких лежаја (од тога 100 или 33,3% у пансионима и 200 или 66,7% 
	у приватном смештају);

	- запослених 20, од тога по 50% сталних и сезонских.

	Насеље у функционалном саставу Јошаничке Бање уз северозападни главни улаз у 
	НПК биће засновано на домаћинском туризму и пољопривреди, уз интегрисање са 
	ТЦ Копаоник и очување изворног етно-амбијента;

	5) Равниште (у функционалном саставу Брзећа, општина Брус):

	- 400 сталних становника;

	- 400 туристичких лежаја (од тога 100 или 25,0% у пансионима и 300 или 75,0% 
	у приватном смештају), за 240 скијаша (60%, у основном сектору III) и 160 
	нескијаша (40%);

	- запослених 40, од тога по 50% сталних и сезонских. Насеље у функционалном 
	саставу Брзећа и пункта Запланина (улаз у скијалиште) биће засновано на 
	домаћинском туризму и пољопривреди, уз интеграцију са ТЦ Копаоник;

	3. Остала сеоска насеља са туристичком функцијом:

	1) Раковац (општина Рашка):

	- 500 сталних становника;

	- 400 туристичких лежаја (од тога 100 или 25,0% у пансионима и 300 или 75,0% 
	у приватном смештају), за 280 скијаша (70% у основном сектору IХ) и 120 
	нескијаша (30%);

	- запослених 40, од тога по 50% сталних и сезонских;

	2) Марићи (у функционалном саставу Јошаничке Бање, општина Рашка):

	- 200 сталних становника;

	- 300 туристичких лежаја (од тога 100 или 33,3% у пансионима и 200 или 66,7% 
	у приватном смештају), за 210 скијаша (70%, у основном сектору VIII) и 90 
	нескијаша (30%);

	- запослених 28, од тога по 50% сталних и сезонских.

	3) Кремиће (општина Рашка):

	- 150 сталних становника;

	- 100 туристичких лежаја (све у приватном смештају);

	- запослених петоро;

	4) Семетеш (општина Рашка):

	- 300 сталних становника;

	- 200 туристичких лежаја (све у приватном смештају);

	- запослених 15;

	5) Бадањ (општина Рашка):

	- 200 сталних становника;

	- 100 туристичких лежаја (све у приватном смештају);

	- запослених десеторо;

	6) Тиоџе (општина Рашка):

	- 400 сталних становника;

	- 200 туристичких лежаја (све у приватном смештају);

	- запослених 15;

	7) Шипачина (општина Рашка):

	- 600 сталних становника;

	- 300 туристичких лежаја (од тога 100 или 33.3% у пансионима и 200 или 66,7% 
	у приватном смештају);

	- запослених 28, од тога по 50% сталних и сезонских;

	8) Гувниште (у функционалном саставу белог Брда, општина Лепосавић):

	- 200 сталних становника;

	- 200 туристичких лежаја (све у приватном смештају), за 140 скијаша (70%, у 
	основном сектору I) и 60 нескијаша (30%);

	- запослених десеторо;

	9) Бозољин (општина Брус):

	- 300 сталних становника;

	- 100 туристичких лежаја (све у приватном смештају);

	- запослених десеторо;

	10) Кнежево (у функционалном саставу Брзећа, општина Брус):

	- 200 сталних становника;

	- 100 туристичких лежаја (све у приватном смештају);

	- запослених десеторо;

	11) Ливађе - Радманово (у функционалном саставу Брзећа, општина Брус)

	- 600 сталних становника;

	- 600 туристичких лежаја (од тога 200 или 33.3% у пансионима и 400 или 66,7% 
	у приватном смештају), за 420 скијаша (70%, у основном сектору VI) и 180 
	нескијаша (30%);

	- запослених 40, од тога по 50% сталних и сезонских;

	12) Паљевштица (општина Брус):

	- 200 сталних становника;

	- 200 туристичких лежаја (све у приватном смештају), за 140 скијаша (70%, у 
	основном сектору VI) и 60 нескијаша (30%);

	- запослених десеторо;

	4. Пунктови (без смештаја) ван секундарних туристичких центара и 
	туристичко-сеоских насеља:

	1) Пунктови на планираним гондолским жичарама - Небеске столице на 
	међустаници гондоле Бело Брдо - Панчићев врх и Кокоровац (са главном улазном 
	капијом у НПК са северозапада) на међустаници гондоле Јошаничка Бања - 
	Вучак, са ресторанима - видиковцима и пратећим садржајима:

	2) Пунктови улаза у скијалиште - полазишта жичара седежница у Доњој планини 
	и Мраморској реци (са локалним путним прилазима и ресторанима) и главно 
	чвориште излаза жичара - на Палежу (са чајџиницом и склоништем);

	3) Етно-пункт испред улаза у НПК изнад Јошаничке Бање (са крчмом, 
	продавницом, воденицом, ложиштима, рибњаком, аутокампом за 200 лежаја и 
	кампом шатора за 100 лежаја).

	Биланси програма секундарних туристичких центара, туристичких насеља и 
	насеља у функцији туризма у заштитној зони НПК приказани су на следећим 
	табелама:

Табела 7. Биланс 
	програма секундарних туристичких центара у заштитној зони НПК




Локалитети


Број сталних становника


Број лежаја


				Број дневних излетника

Једновремени скијаши


Дистрибуција скијаша по сект. скијалишта


Запослени




				укупно

				скијаши

				нескијаши

				укупно

				скијаши

				нескијаши

				укупно

				основни

				допунски

				укупно



Ј. Бања


2.500


4.500


1.800


2.700


3.000


1.500


1.500


3.300


VIII-2.700


IХ-600


550




Брзеће са Гочманцем


1.500


4.500


3.150


1.350


3.000


2.400


600


5.550


V-3.760


IV-740


530




 


 


 


 


 


 


 


 


 


 


III-1.050


 




Крива Река


1.500


3.000


2.100


900


2.000


1.600


400


3.700


IХ-2.530


Х-1.170


350




Бело Брдо


800


2.000


1.400


600


1.350


1.080


270


2.480


I-2480


-


240




Укупно


6.300


14.000


8.450


5550


9.350


6.580


2770


15.030


11.470


3.560


1.670





Табела 8. Биланс 
	програма туристичких насеља у заштитној зони НПК




				Локалитети

				Број сталних становника

				Број лежаја

				Број дневних излетника

				Једновремени скијаши

				Дистрибуција скијаша по сект. скијалишта

				Запослени



				укупно

				скијаши

				нескијаши

				укупно

				скијаши

				нескијаши

				укупно

				основни

				допунски

				укупно



				Лисина

				500

				10.000

				7.000

				3.000

				-

				-

				-

				7.000

				II-5500

				I-1500

				240



				Ђорђевићи

				400

				1.000

				700

				300

				-

				-

				-

				700

				VIII-700

				-

				60



				Црна Глава

				600

				1.500

				1.050

				450

				-

				-

				-

				1.050

				IХ-1050

				-

				90



				Вележ-Паљештица

				200

				300

				-

				300

				-

				-

				-

				-

				-

				-

				20



				Равниште

				400

				400

				240

				160

				-

				-

				-

				240

				III-240

				-

				40



				Раковац

				500

				400

				280

				120

				-

				-

				-

				280

				IХ-280

				 

				40



				Марићи

				200

				300

				210

				90

				-

				-

				-

				210

				VIII-210

				-

				28



				Кремиће

				150

				100

				-

				100

				-

				-

				-

				-

				-

				-

				5



				Семетеш

				300

				200

				-

				200

				-

				-

				-

				-

				-

				-

				15



				Бадањ

				200

				100

				-

				100

				-

				-

				-

				-

				-

				-

				10



				Тиоџе

				400

				200

				-

				200

				-

				-

				-

				-

				-

				-

				15



				Шипачина

				600

				300

				-

				300

				-

				-

				-

				-

				-

				-

				28



				Гувниште

				200

				200

				140

				60

				-

				-

				-

				140

				I-140

				-

				10



				Безољин

				300

				100

				-

				100

				-

				-

				-

				-

				-

				-

				10



				Кнежево

				200

				100

				-

				100

				-

				-

				-

				-

				-

				-

				10



				Ливађе-Радманово

				600

				600

				420

				180

				-

				-

				-

				420

				VI-420

				-

				40



				Паљевштица

				200

				200

				140

				60

				-

				-

				-

				140

				VI-140

				-

				10



				Укупно

				5.950

				16.000

				10.180

				5.820

				-

				-

				-

				10.180

				8.680

				1.500

				671




Табела 9. Структура 
	туристичких лежаја у заштитној зони НПК




				Општина

				Туристички лежајеви



				укупно

				хотели

				апартмани

				одмаралишта

				пансиони

				викенд куће

				приватни смештај

				бањски стационар



				број

				%

				број

				%

				број

				%

				број

				%

				број

				%

				број

				%

				број

				%

				број

				%



				Рашка

				18.900

				63

				1.250

				50

				1.000

				26

				300

				43

				6.500

				68

				6.000

				100

				3.750

				52

				100

				100



				Брус

				8.900

				30

				1.250

				50

				2.200

				56

				400

				57

				2.300

				24

				-

				-

				2.750

				38

				-

				-



				Лепосавић

				2.200

				7

				-

				-

				700

				18

				-

				-

				800

				8

				-

				-

				700

				10

				-

				-



				Укупно

				30.000

				100

				2.500

				100

				3.900

				100

				700

				100

				9.600

				100

				6.000

				100

				7.200

				100

				100

				100




Табела 10. Структура 
	туристичких лежаја у секундарним туристичким центрима у заштитној зони НПК




				Општина

				Туристички лежајеви



				укупно

				хотели

				апартмани

				одмаралишта

				пансиони

				приватни смештај

				бањски стационар



				број

				%

				број

				%

				број

				%

				број

				%

				број

				%

				број

				%

				број

				%



				Рашка

				4.500

				32

				1.250

				50

				1.000

				26

				300

				43

				900

				24

				950

				31

				100

				100



				Брус

				7.500

				54

				1.250

				50

				2.200

				56

				400

				57

				2.000

				54

				1.650

				53

				-

				-



				Лепосавић

				2000

				14

				-

				-

				700

				18

				-

				-

				800

				22

				500

				16

				-

				-



				Укупно

				14.000

				100

				2.500

				100

				3.900

				100

				700

				100

				3.700

				100

				3.100

				100

				100

				100




Табела 11. Структура 
	туристичких лежаја у туристичким насељима у заштитној зони НП




				Општина

				Туристички лежајеви



				укупно

				пансиони

				викенд куће

				приватни смештај



				број

				%

				број

				%

				број

				%

				број

				%



				Рашка

				14.400

				90

				5.600

				95

				6.000

				100

				2.800

				68



				Брус

				1.400

				9

				300

				5

				-

				-

				1.100

				27



				Лепосавић

				200

				1

				-

				-

				-

				-

				200

				5



				Укупно

				16.000

				100

				5.900

				100

				6.000

				100

				4.100

				100




	Укупан преглед главних планских показатеља туризма на подручју Просторног 
	плана дат је у следећим табелама:

Табела 12. Укупни 
	капацитети на подручју Просторног плана по туристичким центрима и насељима




Туристички центри и насеља


Корисници

				Једновремени скијаши

				Сектори скијалишта

				Запослени



				стационарн.

				излетниц.

				укупно

				стационарни

				излетници

				укупно

				основни

				допунски

				укупно

				укупно



				примарни

				12.400

				8.010

				20.410

				8.690

				6.270

				14.960

				12.060

				2.900

				14.960

				2.595



				секундарни

				14.000

				9.350

				23.350

				8.450

				6.580

				15.030

				11.470

				3.560

				15.030

				1.670



				насеља

				16.000

				-

				16.000

				10.180

				-

				10.180

				8.680

				1.500

				10.180

				671



				Укупно

				42.400

				17.360

				59.760

				27.320

				12.850

				40.170

				32.210

				7.960

				40.170

				4.936




Табела 13. Укупни 
	капацитети на подручју Просторног плана по општинама




				Туристички центри и насеља

				Корисници

				Једновремени скијаши

				Сектори скијалишта

				Запослени



				стационарн.

				излетниц.

				укупно

				стационарни

				излетници

				укупно

				основни

				допунски

				укупно

				укупно



				Рашка

				27.250

				8.320

				35.570

				16.880

				5.770

				22.650

				17.690

				4.720

				22.410

				2.926


Брус
12.950
7.690
20.640
8.900
6.000
14.900
11.900
3.240
15.140
1.760


Лепосавић
2.200
1.350
3.550
1.540
1080
2.610
2.620
-
2.620
250



				Укупно

				42.400

				17.360

				59.760

				27.320

				12.850

				40.170

				32.210

				7.960

				40.170

				4.936




3.2. Дугорочни програм 
	изградње и план организације садржаја посебне инфраструктуре и саобраћајне 
	инфраструктуре на подручју Просторног плана (у функцији НПК и развоја 
	становништва и комплементарних активности)

	3.2.1. Посебна (туристичка) инфраструктура

	Главне садржаје посебне инфраструктуре на подручју НПК и заштитне зоне НПК 
	чиниће туристичка понуда у простору (ван центара/комплекса, насеља и 
	пунктова), пре свега алпског и нордијског скијалишта, а затим и летњих 
	планинарских и излетничких стаза и других летњих садржаја.

	Локације односно правци пружања и техничке перформансе жичара, алпских и 
	нордијских ски-стаза које су дате у текстуалном делу и графичком приказу 
	Просторног плана, представљају генерално решење, које се не мора сматрати 
	стриктно обавезујућим. Тачне трасе инсталација и ски-стаза одређиваће се 
	кроз даљу документацију у складу са функционалним потребама скијалишта и 
	туристичких садржаја, технолошким могућностима и условима терена, тако да 
	немају значајан неповољан утицај на природне вредности и животну средину 
	који се не може успешно отклонити или компензовати (у складу са Проценом 
	утицаја конкретних пројеката).

Алпско скијалиште

	На основу валоризације природних и створених услова подручја Просторног 
	плана, алпско скијалиште је конципирано као главни садржај туристичке понуде 
	у простору Копаоника. С обзиром на трајање и квалитет снега, као и на 
	морфометријске услове, највећи део алпског скијалишта налази се у висинској 
	зони планине, односно на подручју НПК, а мањи део у заштитној зони НПК (уз 
	најмањи део скијалишта ван подручја Просторног плана).

	Алпско скијалиште конципирано је као јединствен, повезани систем жичара и 
	ски-стаза, од Ђорђевића, Црне Главе и Криве Реке на северу, до Лисине и 
	Белог Брда на југу, односно од Јошаничке Бање на западу, до Брзећа и Палежа 
	на истоку, на територијама општина Рашка, Брус и Лепосавић. Систем је 
	састављен од десет сектора, и то:

	1) I (југ) - кабинском жичаром од Белог Брда, преко југозападног дела 
	Небеске столице (међустаница) до Панчићевог врха и жичарама од Белог Брда и 
	југозападних падина Панчићевог врха до гребена Панчићев врх - Војетин 
	(граница са АП Косово и Метохија); преко гребена Панчићев врх - Војетин овај 
	сектор се спаја сектором III, а на Панчићевом врху још са секторима II, IV и 
	VII; улази у скијалиште биће у Белом Брду (кабинска жичара и жичаре 
	седежнице); капацитет скијалишта биће 4.380 једновремених скијаша;

	2) II (југозапад) - жичарама од Чајетине према гребену Панчићев врх - Треска 
	и из Лисине, Костовца и Сунчане долине према гребену Суво Рудиште - Крст, 
	где се спаја са сектором VII; преко Панчићевог врха, сектор се спаја са 
	секторима I и IV; улази у скијалиште биће у Лисини и Чајетини; капацитет 
	скијалишта биће 5.500 једновремених скијаша;

	3) III (југоисток) - жичарама од Запланине и Јеловарника (низводно, ван 
	природног резервата) према гребену Војетин - Панчићев врх, где се спаја са 
	сектором I; преко Панчићевог врха, сектор се спаја са секторима IV и VII; 
	улази у скијалиште биће у Запланини; капацитет скијалишта биће 3.250 
	једновремених скијаша;

	4) IV (исток, Дубока) - жичарама од Дубоке према Панчићевом врху, где се 
	спаја са секторима III и I и Караман гребену где се спаја са секторима V и 
	VII; улази у скијалиште биће у Дубокој; капацитет скијалишта биће 1.750 
	једновремених скијаша;

	5) V (исток, Бела река) - жичарама од Брзећа (наспрам "Јуниора", из Беле 
	реке и од Галовића испред улаза у НПК), преко Струге, Леденица и Кнежевских 
	бара до Караман гребена, где се спаја са секторима IV и VII, а на Јарму и 
	Четничком гробљу и са сектором VI; улази у скијалиште биће у Белој реци, код 
	"Јуниора" и у Галовићима (сва три у Брзећу) и на Јарму; капацитет скијалишта 
	биће 4.420 једновремених скијаша;

	6) VI (исток, Велика Гобеља) - кабинском жичаром од Брзећа, преко Брегова 
	(међустаница) до Сребрнца и жичарама из Сребрначке реке до Брегова и 
	локалитета "фарма Сребрнац", од Чистог брда, Рендаре, Сребрнца и Јарма према 
	В. Гобељи, где се повезује са секторима VII и VIII; сектор се на Четничком 
	гробљу повезује са сектором V, на Чистом брду и Рендари са сектором IХ и 
	исходиштем жичаре јужно од Рендаре са сектором Х; улази у скијалиште биће у 
	Брзећу (кабинска жичара), на Сребрнцу и Рендари; капацитет скијалишта биће 
	3.630 једновремених скијаша;

	7) VII (запад) - жичарама од "Сувог Рудишта" и "Јарма" према Панчићевом врху 
	и Караман гребену, где се спаја са секторима IV и V, као и према Великој 
	Гобељи где се спаја са секторима VI и VIII; сектор се на гребену Суво 
	рудиште - Крст повезује са сектором II, а на Панчићевом врху и са секторима 
	I и IV; улази у скијалиште биће на "Сувом Рудишту", "Мариној Води" и 
	"Јарму"; капацитет скијалишта биће 7.250 једновремених скијаша;

	8) VIII (северозапад) - кабинском жичаром од Јошаничке Бање преко Кокоровца 
	(међустаница) до Вучака и жичарама из Шутановачке реке према Вучаку и Мекој 
	преседли, односно од Ђорђевића према Мекој преседли, Малој Гобељи и Великој 
	Гобељи, где се спаја са секторима VI и VII; везном ски-стазом у Шаклманској 
	реци сектор се повезује са сектором IХ; улази у скијалиште биће у Јошаничкој 
	Бањи и на Кокоровцу (кабинска жичара) и у Ђорђевићима (жичаре седежнице); 
	капацитет скијалишта биће 3.750 једовремених скијаша;

	9) IХ (север) - жичарама из Шаклманске реке према Рендари и Трештеници, од 
	Црне Главе, Доње планине и Криве Реке према Белим чукама и Трештеници и из 
	Циганске реке до Мале Шиљаче и локалитета јужно од Рендаре; сектор се на 
	Рендари повезује са сектором VI, на Великој Шиљачи и Маринковцу са сектором 
	Х, а везном ски-стазом у Шаклманској реци са сектором VIII; улази у 
	скијалиште биће у Шаклману и Кривој Реци (Пршићи); капацитет скијалишта биће 
	8.500 једновремених скијаша;

	10) Х (североисток) - са терминала могуће електричне железнице из правца 
	Бруса жичарама из Криве Реке и Мраморске реке према Палежу, као и из 
	Мраморске реке према Маринковцу и Великој Шиљачи, где се спаја са сектором 
	IХ; део сектора (северно од Палежа) предвиђен је ван граница Просторног 
	плана; улази у скијалиште биће у Кривој реци (Јанковићи) и на Палежу; 
	капацитет скијалишта биће 3.750 једновремених скијаша;

	Број жичара и капацитети скијалишта су оријентациони/приближни, те нису 
	егзактно обавезујући за детаљније планске документе разраде скијалишта, али 
	су индикативни за укупни капацитет простора мерен бројем корисника, од 
	значаја за заштиту НПК, утврђивање супраструктуре и инфраструктуре и друго.

	У случајевима већег оптерећења скијалишта у висинској зони (на подручју НПК) 
	дневни излетници ће бити усмерени на улазе у скијалишта у заштитној зони 
	НПК.

	У наведеним секторима на подручју Просторног плана предвиђена је 81 жичара 
	укупне дужине од око 103,5  km, са укупном висинском разликом од око 
	25.300 m у коридорима од укупно око 116 ha (24 постојеће и 57 планираних, 
	међу којима три кабинске). На подручју НПК предвиђено је 60 жичара дужине 
	око 66  km (71,5 ha, од чега у зони II степена заштите око 7 ha и у 
	зони III степена заштите 64,5 ha), а у заштитној зони 21 жичара дужине око 
	37,5  km (44,5 ha). Од три кабинске жичаре укупне дужине око 12,7  
	km, две се пружају кроз територију НПК (у дужини од око 8,2  km, са 
	коридором од 16,4 ha) и кроз заштитну зону НПК (у дужини од око 1,5  
	km, са коридором од 3 ha), а једна само кроз заштитну зону НПК (у дужини од 
	око 3  km, са коридором од 6 ha). Просеке кроз шуму за жичаре износиће 
	на подручју НПК укупно око 28 ha (од тога у зони II степена заштите око 3 ha 
	и у зони III степена заштите око 25 ha), а у заштитној зони НПК око 9 ha. 
	Ван подручја Просторног плана у систему скијалишта су две жичаре укупне 
	дужине од око 2,5  km. Максимални капацитет планираних жичара износиће 
	око 78.000 успона на час, за око 48.000 једновремених корисника. Све 
	кабинске жичаре и жичаре седежнице биће и у функцији летње понуде у 
	простору. Ски-лифтови за зимску вучу скијаша и летњу вучу алпен-ролера биће 
	прилагођени за те функције и лоцирани у склопу туристичких комплекса 
	примарног ТЦ Копаоник.

	Главне алпске ски-стазе (без везних стаза, које ће износити око 50% дужине 
	главних стаза и око 30% њихове површине) планиране су у дужини од око 191  
	km, на површини од око 955 ha, од чега на подручју НПК око 128  km и 
	640 ha или око 5,3% површине НПК (64,3 ha у зони II степена заштите и 575,7 
	ha у зони III степена заштите), у заштитној зони НПК око 56,5  km и 
	282,5 ha, или око 1,4% заштитне зоне и ван подручја Просторног плана око 6,5  
	km и 32,5 ha. Просеке кроз шуму за ски-стазе износиће на подручју НПК укупно 
	око 179 ha (од тога у зони II степена заштите око 19 ha и у зони III степена 
	заштите око 160 ha), а у заштитној зони НПК око 56 ha. Максимално могући 
	капацитет алпских ски-стаза на подручју Просторног плана износи око 46.000 
	једновремених скијаша, од чега је планиран капацитет од око 40.000 
	једновремених скијаша, а капацитет од 6.000 једновремених скијаша представља 
	резерву. Од планираних 40.000 једновремених скијаша, за четири туристичка 
	комплекса и један пункт са смештајем (Запланина) на подручју НПК 
	функционално је везано око 15.000, а за секундарне туристичке центре и 
	сеоско-туристичка насеља у заштитној зони НПК око 25.000. Иначе планирани 
	капацитет главних алпских стаза од 40.000 једновремених скијаша распоређен 
	је на подручју НПК са око 26.000, у заштитној зони НПК са око 13.000 и ван 
	подручја Просторног плана са око 1.000 једновремених скијаша.

	Показатељи планираних сектора алпских скијалишта на подручју Просторног 
	плана приказани су на следећим табелама.

Табела 14. Показатељи 
	жичара по секторима алпског скијалишта на подручју Просторног плана




Сектор скијалишта


Жичаре


Гондоле




				број

				дужина у m

				успона на час

				висинска разлика у m

				површина коридора у ha

				број

				дужина у m

				успона на час

				висинска разлика у m

				површина коридора у ha



I-југ


8


7100


8000


2340


7.1


1


3000


3000


750


6




II-југозапад


10


11500


10000


2900


11.5


-


-


-


-


-




III-југоисток


5


6200


5000


2350


6.2


-


-


-


-


-




IV-исток, Дубока


4


3300


4000


1410


3.3


-


-


-


-


-




V-исток, Б. Река


8


8400


8000


2890


8.4


-


-


-


-


-




VI-исток, Гобеља


9


6900


9000


1330


6.9


1


4700


3000


775


9.4




VII-запад


11


12100


11000


2210


12.1


-


-


-


-


-




VIII-северозапад


6


6400


6000


1140


6.4


1


5000


3000


-


-




IХ-север


11


15600


11000


3080


15.6


-


-


-


-


-




Х-североисток


6


13100


6000


3020


13.1


-


-


-


1125


10




Укупно


78


90600


78000


22670


90.6


3


12700


9000


2650


25.4




Свега 1+2




103500

				48000
				једноврем.

				25320

				116

 


 


 


 


 





Табела 15. Показатељи 
	главних алпских ски-стаза по секторима алпског скијалишта на подручју 
	Просторног плана




Сектор скијалишта


Ски-стазе


Број једновремених скијаша




дужина у  km


површина у ha




I-југ


17.5


87.5


4375




II-југозапад


22.0


110.0


5500




III-југоисток


13.0


65.0


3250




IV-исток, Дубока


7.0


35.0


1750




V-исток, Б. Река


17.5


87.5


4420




VI-исток, Гобеља


14.5


72.5


3625




VII-запад


29.0


145.0


7250




VIII-северозапад


15.0


75


3750




IХ-север


34.0


170


8500




Х-североисток


21.5
				(ван Просторног плана 6.5)


107.5
				(ван Плана 32)


5375
				(ван Плана 1625)




Укупно:


184.5


923


46170





Табела 16. Биланс 
	коридора жичара и алпских ски-стаза по зонама заштите НПК




Општина

				Жичаре



				II степен заштите
				(1)

				III степен заштите
				(2)

				укупно НПК
				(1+2)

				заштитна зона
				(3)

				укупно Просторни пл.
				(1+2+3)



				Брус

				3290

				3.3

				31200

				35.4

				34490

				38.7

				15100

				15.4

				49590

				54.1



				Рашка

				3610

				3.6

				27800

				29.3

				31410

				32.9

				12400

				15.9

				43810

				48.8



				Лепосавић

				-

				-

				-

				-

				-

				-

				10100

				13.1

				10100

				13.1



				Укупно

				6900

				6.9

				59000

				64.7

				65900

				71.6

				37600

				44.4

				103500

				116



				Општина

Ски-стазе




II степен заштите
				(1)

				III степен заштите
				(2)

				укупно НПК
				(1+2)

				заштитна зона
				(3)

				укупно Просторни пл.
				(1+2+3)



				Брус

				7470

				37.4

				59950

				300

				67420

				337.4

				18100

				90.5

				85520

				427.9



				Рашка

				5390

				26.9

				55190

				276

				60580

				302.9

				20900

				104.5

				81480

				407.4



				Лепосавић

				-

				-

				-

				-

				-

				-

				17500

				87.5

				17500

				87.5



				Укупно

				12860

				64.3

				115140

				575.7

				128000

				640.3

				56500

				282.5

				184500

				922800




Табела 17. Биланс 
	површина просека шума за жичаре и алпске ски-стазе по зонама заштите НПК




Општина

				Просека шуме/жичаре



				II степен заштите (1)

				III степен заштите (2)

				заштитна зона (3)



				дужина у  km

				површина у ha

				просека у %

				дужина у  km

				површина у ha

				просека у %

				дужина у  km

				површина у ha

				просека у %



				Брус

				0,8/3,3

				0,8/3,3

				24

				7,4/31

				8,6/35,4

				24

				3,7/15,1

				3,7/15,4

				24



				Рашка

				1,9/3,6

				1,9/3,6

				52

				15,4/28

				16,5/29,3

				56

				3,3/12,4

				4,3/15,9

				27



				Лепосавић

				-

				-

				-

				-

				-

				0,7/10,1

				0,7/13,1

				5,3

				 



				Укупно

				2,7/6,9

				2,7/6,9

				39

				22,8/59

				25,1/64,7

				39

				7,7/37,6

				8,7/44,4

				20



				Свега

(1+2) дужина 25,5/65,9  
				km, или око 39%; површина 27,8/71,6 ha, или око 39%
				(1+2+3) дужина 33,2/103,5  km, или око 32%; површина 
				36,5/116 ha, или око 32%




Општина

				Просека шуме/ски-стазе



				II степен заштите (1)

				III степен заштите (2)

				заштитна зона (3)



				дужина у  km

				површина у ha

				просека у %

				дужина у  km

				површина у ha

				просека у %

				дужина у  km

				површина у ha

				просека у %



				Брус

				1,7/7,5

				8,5/37,4

				23

				10,6/59,9

				53/300

				18

				7,1/181

				35.5/90.5

				39



				Рашка

				2,0/5,4

				10/26,9

				37

				21,6/55,2

				108/276

				39

				3,5/20.9

				17.5/104.5

				17



				Лепосавић

				-

				-

				-

				-

				-

				-

				0,7/17.5

				3.5/87,5

				4



				Укупно

				3,7/12,8

				18,5/64,3
29

				32,2/115,1

				161/575,7
28

				11,3/56.5

				56/282.5
20



				Свега

				(1+2) дужина 36/128  km, или 28%; површина 179/640 ha, или 28%
				(1+2+3) дужина 47/184,5  km или 25%; површина 235/923 ha, или 
				25%




Табела 18. Структура 
	једновремених скијаша по туристичким центрима/насељима и секторима алпских 
	скијалишта




				Сектор скијалишта

				Број једновремених алпских скијаша по туристичким центрима и 
				насељима

				Могући број једновремених скијаша



				примарни
				(1)

				секундарни
				(2)

				насеља
				(3)

				укупно
				(1+2+3)

				капацитет скијалишта

				попуњеност капацитета у %

				слободни капацитети



				I-југ

				-

				2.480

				1.640

				4.120

				4.375

				94

				255



				II-југозапад

				-

				-

				5.500

				5.500

				5.500

				100

				0



				III-југоисток

				1.960

				1.050

				240

				3.250

				3.250

				100

				0



				IV-исток, Дубока

				740

				740

				-

				1.480

				1.750

				85

				270



				V-исток, Б. Река

				940

				3.760

				-

				4.700

				4.700

				100

				0



				VI-исток, Гобеља

				1.850

				-

				560

				2.410

				3.625

				66

				1.215



				VII-запад

				7.250

				-

				-

				7.250

				7.250

				100

				0



				VIII-северозапад

				-

				2.700

				910

				3.610

				3.750

				96

				140



				IХ-север

				2.220

				3.130

				1.330

				6.680

				8.500

				79

				1.820



				Х-североисток

				-

				1.170

				-

				1.170

				3.750

				31

				2.580



				Укупно

				14.960

				15.030

				10.180

				40.170

				46.450

				86

				6.280




Нордијско скијалиште

	Према валоризацији терена Копаоника, за нордијско скијање су најпогодније 
	зоне Равног Копаоника и Криворечке равни. На овим просторима и у њиховом 
	окружењу конципирана је мрежа главних нордијских ски-стаза укупне дужине од 
	око 60  km и површине од око 18 ha, од чега на подручју НПК око 20  
	km и око 6 ha, а у заштитној зони НПК и ширем окружењу око 40  km и око 
	12 ha. Стазе у оквиру НПК предвиђене су претежно у зони III степена заштите, 
	а мањим делом у зони II степена заштите. За нордијске стазе се претежно 
	користе постојећи шумски и пољски путеви и стазе, односно пашњаци и 
	необрасло шумско земљиште, те се због њих не сече шума, а при уређењу стаза 
	потребне су само минималне интервенције (прелази преко водотока, табања 
	снега).

	Кроз зону Равног Копаоника (између падина Карамана и Гобеље на истоку, 
	падина Бањског Копаоника и Вучака на северу, Јадовника и клисуре Самоковске 
	реке на западу и падина гребена Суво рудиште - Треска на југу) предвиђени су 
	следећи главни правци нордијских стаза: кроз Барску реку; Доњи Бабин гроб - 
	Рватске бачије - Ибровска раван; Кадијевац - Жиловити лаз; Греда - 
	Хајдучица; Суво рудиште - Јелачића стругара - Јанкове баре - Хајдучица; 
	Јарам - Ибровска раван; Кадијевац - Греда; Кадијевац - Паљевштица и друго. 
	Нордијске стазе ове зоне директно су доступне комплексима примарног ТЦ 
	Копаоник - "Суво Рудиште" и "Јарам", као и туристичком насељу Лисина - 
	Чајетина.

	Кроз зону Криворечке равни (пашњачки простори који се протежу од Сребрнца 
	преко Криве Реке у заштитној зони НПК и Осредаца до Карауле и Жељина ван 
	подручја Просторног плана) предвиђени су следећи главни правци нордијских 
	стаза: кроз Циганску реку; Сребрнац - Рендара - Крива Река; Чисто брдо - 
	Шаклман и друго. Стазе ове зоне непосредно су доступне комплексима примарног 
	ТЦ Копаоник - "Сребрнац" и "Рендара", као и секундарном туристичком центру 
	Крива Река и сеоско-туристичком насељу Црна Глава.

	У оквиру ових зона, мањим делом у зони III степена заштите НПК и већим делом 
	у заштитној зони НПК, формираће се ограничени полигони са моторне санке и 
	мото-скисафари.

	На нордијским стазама је предвиђена прописна маркација, а даље од 
	туристичких комплекса склоништа од невремена. У оквиру мреже нордијских 
	стаза у зони III степена заштите НПК уредиће се такмичарске стазе за 
	ланглауф и стазе за спортски биатлон.

Садржаји летње туристичке 
	понуде у простору

Планинарске и излетничке стазе - 
	Планинарске и излетничке стазе на подручју НПК предвиђене су највећим делом 
	на трасама нордијских стаза, претежно у зони III степена заштите, као и у 
	атрактивним пределима зоне II степена заштите. Намењене су кретању планинара 
	и излетника - пешака, јахача и планинских бициклиста, у функцији рекреације 
	и презентације НПК. На стазама ће бити уређена одморишта са ватриштима и 
	склоништима, видиковци и биваци.

Вишенаменске мале водоакумулације - 
	На подручју НПК предвиђено је пет вишенаменских малих водоакумулација, 
	између осталог за рекреацију (без спортског риболова) и за снежне топове - 
	Црвени језеро, Кадијевац, Јабланова раван, Гобеља и Шаклман. Мање 
	водозахвате, максималне површине до 1 ha, могуће је предвидети и на другим 
	локацијама осим наведених, што ће се разрадити кроз израду одговарајуће 
	урбанистичке или техничке документације, у складу са условима заштите 
	природе и заштите вода. У заштитној зони НПК предвиђено је више малих 
	водоакумулација, све, између осталог, у функцији спортског риболова, а на 
	Кривој реци и у функцији рекреације (могућ систем малих водоакумулација са 
	аква-програмом).

Саобраћајна инфраструктура - 
	Развој саобраћајне мреже на подручју Просторног плана усмерен је на 
	повезивање насеља, туристичких центара, пунктова и појединачних објеката 
	међусобно, са другим садржајима и са окружењем, преко мреже постојећих и 
	планираних друмских и железничких саобраћајница, жичара и ваздушних 
	пристаништа, при чему ће максимално бити уважени интереси заштите природе, 
	развоја туризма и локалне заједнице. Најважнији задатак представља повећање 
	саобраћајне доступности подручју Просторног плана с магистралних 
	саобраћајница (М-5 из праваца Крушевца, М-22 из правца Краљева и М-22.2 из 
	правца Косовске Митровице) и околних регионалних и важнијих локалних путева 
	- из праваца Разбојне и Бруса, Биљановца, Рашке и Руднице, Александровца и 
	Врњачке Бање, Куршумлије и Лепосавића.

	Развој и уређење путне мреже на подручју Просторног плана засниваће се на 
	побољшању постојеће регионалне и локалне путне мреже, изградњи нових деоница 
	регионалних и локалних путева, изградњи кружног путу око Копаоника, контроли 
	уласка на подручје НПК и решавању питања мирујућег саобраћаја. Развој 
	осталих саобраћајних мрежа засниваће се на коришћењу дела постојећих и 
	изградњи неких нових жичара седежница, као и на изградњи кабинских жичара, 
	железничких саобраћајница, спортског аеродрома и хелиодрома.

Путна мрежа

	Развој путне мреже на подручју Просторног плана засниваће се на повећању 
	саобраћајне доступности подручју са магистралних и регионалних путева, као и 
	на модернизацији и изградњи деоница регионалних и локалних путева на 
	подручју.

	Главни саобраћајни прилази подручју НПК предвиђени су из праваца:

	1) Крушевца (са аутопута Е-75, петља "Појате",  km 752+512, на укрштању 
	са магистралним путем М-5 Појате-Крушевац) постојећим регионалним путем 
	Р-218, који преко Бруса улази у заштитну зону НПК са источне стране код 
	Паљевштице; са овог пута се у НПК приступа код Брзећа постојећим регионалним 
	путем Р-218а (у заштитној зони кроз главну, југоисточну капију НПК) и 
	Гочманаца, планираним регионалним путем Гочманци-Крива Река, са одвајањем 
	код превоја Вучкас (1296 m н.в.) према Рендари и Сребрнцу, са 
	североисточном, помоћном капијом НПК на Шиљачи;

	2) Краљева, са магистралног пута М-22 Краљево-Рашка, преко Биљановца 
	постојећим регионалним путем Р119, који у заштитну зону НПК улази са 
	северозападне стране код Јошаничке Бање; са овог пута се из Јошаничке Бање у 
	НПК приступа постојећем регионалним путем Р-119а кроз главну, северозападну 
	капију НПК код Кокоровца;

	3) Рашке и Лепосавића, са магистралног пута М-22.3 Рашка-Лепосавић, преко 
	Руднице постојећим регионалним путем Р-119а, који у заштитну зону НПК улази 
	са југозападне стране код Шипачине; са овог пута се у подручје НПК приступа 
	код Чајетине-Костовца кроз помоћну, југозападну капију НПК; такође, са овог 
	пута се код Костовца директно приступа планираном кружном путу око 
	Копаоника, у правцу Јошаничке Бање и Белог Брда.

	Допунски саобраћајни прилази подручју НПК су из праваца:

	1) Александровца и Врњачке Бање (од Карауле са регионалног пута Р-119) преко 
	Криве Реке, планираним регионалним путем који у заштитну зону НПК улази са 
	североисточне стране код Пршића; са овог пута се код Пршића директно 
	приступа планираном кружном путу око Копаоника у правцу Јошаничке Бање и 
	Брзећа, а сам пут улази у подручје НПК код Ђурковице;

	2) Куршумлије преко Блажева до Брзећа, регионалним путем Р-218, који у 
	заштитну зону НПК улази са југоисточне стране код Ђерекара; са овог пута се 
	код Мрамора директно приступа планираном кружном путу око Копаоника, у 
	правцу Белог Брда и Лисине-Чајетине;

	3) Лепосавића, са магистралног пута М-22.3 Рашка-Лепосавић, преко Дрена 
	постојећим регионалним путем Р-218, који у заштитну зону НПК улази са јужне 
	стране код Белог Брда, односно преко Лешка постојећим локалним путем који у 
	заштитну зону НПК улази са јужне стране код Гувништа; са ових путева се код 
	Белог Брда и Гувништа директно приступа планираном кружном путу око 
	Копаоника у правцу Лисине-Чајетине и Брзећа;

	4) Александровца и Јошаничке бање, са регионалног пута Р-119 Јошаничка 
	Бања-Александровац, преко Марића постојећим локалним путем уз Гобељску реку 
	до Ђорђевића; са овог пута се код Ђорђевића директно приступа планираном 
	кружном путу око Копаоника, у правцу Кокоровца, Црне Главе и Криве Реке;

	5) Рашке, са магистралног пута М-22.3 Рашка-Лепосавић, преко Карадака 
	постојећим локалним путем који у заштитну зону НПК улази са западне стране 
	код Тиоџа; са овог пута се код Орловца и Семетешког језера директно приступа 
	планираном кружном путу око Копаоника, у правцу Вележ-Паљевштица и 
	Лисина-Чајетина;

	6) Рашке, са магистралног пута М-22.3 Рашка-Лепосавић, преко Казновића 
	постојећим локалним путем, који у заштитну зону НПК улази са западне стране 
	код Бадња; са овог пута се код Чомага директно приступа планираном кружном 
	путу око Копаоника, у правцу Вележ-Паљевштица и Лисина-Чајетина.

	7) Развој путне (као главне саобраћајне) мреже на подручју НПК биће усклађен 
	са потребама заштите природе и природних вредности НПК, према чему је 
	извршена диференцијација путних саобраћајница на: јавне правце моторизованог 
	кретања (регионалне друмске саобраћајнице, јавне локалне друмске 
	саобраћајнице, као и планинска железница и жичаре); контролисане правце 
	скијашког, пешачког, бициклистичког и јахачког кретања посетилаца НПК 
	/туриста по утврђеним итинерерима, који су одређени распоредом вредности НПК 
	и садржаја туризма, претежно коришћењем постојећих локалних путева и стаза, 
	односно планираних стаза; службене правце моторизованог и осталог кретања за 
	потреби НПК (прилази вредностима, пунктовима и објектима НПК), туризма, 
	рекреације и спорта (снабдевање, техничко опслуживање и слично), шумарства 
	(шумски путеви), посебне намене, села по ободу НПК, као и, у мањој мери, за 
	потребе водопривреде и чисте енергетике.

	Окосницу развоја и уређења путне мреже подручја НПК и подручја Просторног 
	плана чини доградња, модернизација, реконструкција и појачано одржавање 
	појединих деоница регионалних путева ка Копаонику - из праваца Брзећа 
	Р-218а, из правца Руднице и Јошаничке Бање Р-219а.

	Регионална путна мрежа биће комплетирана изградњом нових регионалних путева, 
	и то на релацијама: Шиљача-Рендара у дужини од 1  km (општина Брус, од 
	регионалног пута Р-218а до планираног подцентра Рендара), Шиљача-превој 
	Вучкас у дужини од 3,5  km (општина Брус, од регионалног пута Р-218а до 
	планираног регионалног пута Гочманци-Крива река), 
	Мрамор-Челићи-Запланина-Бело Брдо (општине Брус и Лепосавић, од регионалног 
	пута Р218 до Белог Брда) и Суво Рудиште - југозападним гребеном ка Подујеву 
	(општина Лепосавић, од регионалног пута Р-218а, у складу са потребама и 
	претходним истраживањем трасе). Постојећи регионални пут Р-218-а кроз 
	подцентар Суво Рудиште претвориће се у интерну саобраћајницу, а паралелно са 
	њим (са северне стране) изградиће се нова транзитна саобраћајница. Нова 
	деоница регионалног пута је у функцији решавања проблема саобраћајног 
	загушења, док ће интерна саобраћајница омогућити прилаз одговарајућим 
	сегментима подцентра и решење мирујућег саобраћаја, изградњом паркинг и 
	гаражних простора. Боља проходност регионалног пута Р-218а у зимским 
	условима обезбедиће се изградњом заштитних шумских појасева и грађевинских 
	галерија, приоритетно на деоници од Шиљаче до Јарма, као и применом мера 
	појачаног одржавања.

	Предвиђа се могућност реализације алтернативног правца регионалном путу 
	Р-218а на потезу јужно од постојеће трасе, на деоници од Јарма до испод 
	Сувог Рудишта, у дужини од око 6  km (највећим делом на територији 
	општине Рашка). Алтернативни правац Јарам-Суво Рудиште је функцији побољшања 
	услова развоја туризма (развоја скијалишта, решавања проблема транзитног 
	саобраћаја-нарочито током зиме, избегавања дела критичне деонице на којој се 
	током зиме формирају наноси) и заштите животне средине на Копаонику. У циљу 
	усаглашавања потреба развоја и заштите НПК, у току спровођења Просторног 
	плана, посебно ће се водити рачуна о избору коначне трасе и начина 
	реализације овог алтернативног пута (у чијем коридору се, у циљу заштите 
	изворишта водоснабдевања Копаоника, предвиђа реализација колектора за 
	одвођење и пречишћавање атмосферских вода-до испод Црвеног језера).

	Контрола уласка на подручје НПК обезбедиће се стављањем у функцију улазних 
	капија као информативно-контролних пунктова, и то: главних, на регионалним 
	путевима Р-218а (постојећа "Брзеће" изнад Брзећа) и Р119а (нова "Кокоровац" 
	уместо постојеће "Вележ-Паљевштица" изнад Јошаничке Бање), односно помоћних 
	на регионалном путу Р119а ("Костовац" изнад Лисине) и на планираном 
	регионалном путу Караула - Гочманци ("Шиљача"), као и службених улаза на 
	регионалним и локалним путевима, који из заштитне зоне НПК улазе на 
	територију НПК ("Мрамор" изнад Брзећа, "Вучкас" изнад Паљевштице, 
	"Ђурковица" изнад Криве Реке, "Шиљаковац" изнад Црне Главе и друго).

	Овим Просторним планом резервише се потенцијални коридор континуалног 
	кружног пута, приближно око границе НПК у висинској зони од око 1.000 до 
	1.200 m н.в., који ће настати повезивањем постојећих шумских, локалних и 
	регионалних путева, а мањим делом изградњом нових деоница путева. Траса 
	кружног пута има укупну дужину од око 86  km, од чега је око 68  
	km или 80% у заштитној зони НПК. Процењује се да око 80  km или 93% 
	трасе кружног пута чине постојећи категорисани и некатегорисани путеви, док 
	само око 6  km пута чине нове деонице и то све у заштитној зони НПК.

	Траса кружног пута налази се на деловима територије општине Брус, Рашка и 
	Лепосавић, пружајући се: од Криве Реке и Црне Главе преко Шакламана до 
	Ђорђевића, па падином Бањског Копаоника до Кокоровца, где се укључује у 
	регионални пут Р119а Јошаничка Бања-Копаоник до Вележ-Паљевштице; од 
	Вележ-Паљевштице пут наставља трасом старог пута Јошаничка Бања-Рашка, преко 
	Плакаонице и седла између Јадованика и Кремићских планина, до Чомага и 
	Семетеша; од Семетеша наставља преко локалитета Кижевак, Лисине и 
	регионалног пута Р-119а Рудница-Копаоник до Костовца; од Костовца води преко 
	Јасала и седла Треска, изнад села Гувниште и Бело Брдо за Запланину, Челиће 
	и Мрамор до регионалног пута Р-218 Брзеће-Блажево; од Мрамора води преко 
	Брзеће до Гочманца, где се одваја од Р-218, настављајући као планирани 
	регионални пут изнад села Ливађе и Паљевштица и долином Мраморске реке преко 
	засеока Симићи и Јанковићи до засеока Пршићи и центра Криве Реке.

	Кружни пут повезује десет села и више засеока, и то:

	1) у општини Брус: три групације рудничких насеобина и један засеок ка 
	Бозољину са више групација кућа, рударско насеље Запланина и засеок Челићи 
	ка Равништу, Брзеће, Гочманце, Ливађе и Криву Реку са засеоцима Јанковићи, 
	Пршићи, Трифуновићи, Ђурићи и Новчићи;

	2) у општини Рашка: Црну Главу и Ђорђевиће, Јошаничку Бању са засеоком 
	Вележ-Паљевштица, Семетеш са засеоцима Чомаге, Пановиће и Семетешко језеро, 
	као и насеље Лисина-Чајетина са више групација кућа;

	3) у општини Лепосавић: Гувниште са осам групација кућа и Бело Брдо са 
	засеоцима Соколица, Лескова, Санџак, Градиште, Планиница и Марушићи.

	У гравитационој зони кружног пута налази се јошшест села и више засеока и 
	то:

	1) у општини Брус: засеоци Криве Реке - Михајевићи, Цветковићи, Стојићи, 
	Максићи и Бачевци, Безољин и Равниште (за чије је повезивање потребно 
	изградити нове саобраћајне прикључке);

	2) у општини Рашка: Шипачина, Тиохе, Бадањ и Кремиће са засеоцима Драгодање 
	и Лучно.

	Улази на кружни пут са спољне саобраћајне мреже су код Јошаничке Бање 
	(Вележ-Паљевштица и Кокоровац), Ђорђевића, Пршића, Ливађа, Гочманаца, 
	Мрамора, Белог Брда, Гувништа, Костовца, Лисине, Орловца (Тиохе), Семетеша, 
	Бадња (Чомаге), Кремића и Лучна.

	Развој путне мреже подручја НПК и подручја Просторног плана обухвата и 
	модернизацију постојећих локалних саобраћајница у функцији службених путева 
	и реконструкцију и изградњу нових јавних локалних саобраћајница. Развој 
	локалних путева на подручју Просторног плана предвиђен је са задацима: 
	повећања саобраћајне доступности и повезаности насеља, међусобно, са 
	општинским центрима, са центрима заједнице села, скијалиштима и туристичким 
	центрима у висинској зони; и развоја туризма, пољопривреде, шумарства и 
	других комплементарних активности, уз обезбеђивање заштите и приступачности 
	вредностима НПК.

	Најважније нове локалне саобраћајнице на подручју НПК и Просторног плана 
	планиране су на следећим релацијама: Црна Глава - Ђурковица (општине Рашка и 
	Брус, део кружног пута), Црна Глава - Шаклман (општина Рашка), Крива Река - 
	Ђурковица (општина Брус, део кружног пута), Ђурковица - Рендара (општина 
	Брус), Брзеће/Мрамор - Дубока/Плазиште жичаре Крчмар (општина Брус), Семетеш 
	- Регионални пут Р-219а (општина Рашка) и друге.

Железничка мрежа

	Развој железничког саобраћаја на подручју Просторног плана усмерен је на 
	побољшање приступа подручју са спољне железничке мреже изградњом радијалних 
	прилаза и кружне железнице око НПК.

	Оптималан железнички прилаз подручју НПК оствариће се из правца постојеће 
	пруге Крушевац - Краљево, изградњом нове деонице пруге нормалног колосека на 
	правцу од Стопање (између Крушевца и Трстеника), преко Милентије и Велике 
	Грабовнице (општина Брус) до Биљановца. Пруга са севера тангира подручје 
	заштитне зоне НПК, пружајући се од Пршића у Кривој Реци долином Јошанице до 
	Раковца (где улази у подручје Просторног плана), Јошаничке Бање (где излази 
	из подручја Просторног плана) и Биљановца, где се спаја с постојећом пругом 
	Краљево - Косово Поље. Ова пруга би имала две значајне железничке станице на 
	подручју Просторног плана - у Кривој Реци и Јошаничкој Бањи.

	Од станица у Кривој реци и Јошаничкој Бањи предвиђена је траса електричне 
	зупчасте-планинске кружне железнице око подручја НПК, која се највећим делом 
	налази у коридору континуалног кружног пута око НПК. Траса кружне железнице 
	се пружа: од железничке станице Крива Река (на прузи Стопања-Биљановац) до 
	Ђорђевића у коридору кружног пута; од Ђорђевића гребеном преко Осредака и 
	Марића до железничке станице Јошаничка Бања (на прузи Стопања-Биљановац), 
	након чега се изнад Вележа пење ка гребену Кремићких планина; од Кремићких 
	планина до Плакаонице налази се у коридору кружног пута; од Плакаонице води 
	падинама Јадовника и трасом старог рударског пута до Кадијевца где улази у 
	коридор регионалног пута Р119а Јошаничка Бања - Копаоник - Рудница у коме 
	остаје до Костовца; од Костовца води преко Белог Брда, Мрамора, Брзећа и 
	Гочманаца до Криве реке у коридору кружног пута. Реализацијом кружне 
	железнице око подручја НПК омогућиће се смањење аутомобилског саобраћаја, 
	повезивање села, туристичких насеља и центара са улазима у скијалиште, чиме 
	ће се значајно унапредити комуницирање кроз територију НПК без угрожавања 
	природне средине. Ова железница је на електрични погон, бешумна и може да 
	ради у свим временским условима, а њеном изградњом ће се знатно редуковати 
	загађујући аутомобилски саобраћај у НПК. Железнице ће бити у функцији бољег 
	повезивања туристичких локалитета у висинској зони са насељима Јошаничка 
	Бања, Бело Брдо, Крива Река и другим насељима у заштитној зони НПК.

	За брзо и ефикасно повезивање туристичких локалитета и улаза у скијалишта, у 
	свим временским условима и без угрожавања природне средине, унутар подручја 
	НПК предвиђена је изградња радијалног правца зупчасте-планинске железнице на 
	правцу Лисина/Суво Рудиште - Јарам - Сребрнац - Рендара/Вучкас у дужини од 
	око 8  km, у коридору регионалног пута Р-218а од Сувог рудишта до 
	Рендаре, уз повезивање са кружном железницом око НПК.

Мрежа вертикалног 
	транспорта

	Значајан вид саобраћаја на подручју НПК и заштитне зоне НПК представљаће 
	вертикални транспорт жичарама (уз употребу у функцији спорта и рекреације). 
	Значајну функцију вертикалног саобраћајног повезивања постојећих и 
	планираних туристичких локација на нижим надморским висинама са висинском 
	зоном и скијалиштима имаће кабинске - гондолске жичаре, уз неке друге 
	системе вертикалног транспорта (шинска вучна возила), а затим седежне 
	жичаре. Ова транспортна средства предвиђена су за целогодишње коришћење, као 
	део туристичке понуде у простору и супституција моторних возила са 
	унутрашњим сагоревањем.

	Кабинско-гондолске жичаре просечног капацитета од по 3.000 успона на час 
	предвиђене су на правцима: Брзеће - Брегови - Сребрнац, дужине око 4.700 m, 
	са висинском разликом од око 775 m (општина Брус); Јошаничка Бања - 
	Кокоровац - Вучак, дужине око 5.000 m, са висинском разликом од око 1.125 m 
	(општина Рашка); и Бело Брдо - Небеске столице - Панчићев врх, дужине око 
	3.000 m, са висинском разликом од око 750 m (општина Лепосавић).

	Полазне станице ових жичаре су у контакту са постојећим регионалним и 
	локалним путевима, а полазе из подпланинских туристичких насеља. У летњој 
	сезони служиће као средства за транспорт и за панорамске вожње. У зимској 
	сезони функционисаће целом дужином као транспортна и панорамска средства, а 
	на горњим деоницама и као директне скијашке жичаре (јер свака од њих има 
	међустаницу).

	Саобраћајно повезивање туристичких насеља и локација у окружењу из правца 
	Бруса са понудом на подручју Просторног плана предвиђено је и алтернативном 
	употребом неког вида планинске железнице.

	Употреба електричних вучних шинских возила могућа је унутар НПК на релацији 
	Лисина - Суво Рудиште - Јарам - Сребрнац - Рендара - Вучкас, као алтернатива 
	железнице на овој релацији, затим као алтернатива некој од кабинских жичара 
	и слично. Жичаре седежнице од улаза у скијалиште навише, с обзиром на мање 
	дужине, незаштићеност од хладноће и друго, користиће се ограничено у 
	функцији транспорта (у случају застоја у путном транспорту, за потребе 
	спасавања и друго), више за летње панорамске вожње, а највише у функцији 
	скијалишта. Наглашенију функцију транспорта имају само седежнице на улазима 
	у секторе алпских скијалишта из заштитне зоне НПК, и то: двосед Бело Брдо - 
	Небеска столица у сектору I; двоседи Лисина село/Лисинска река - Јасле и 
	Костовац - Суво рудиште гребен, као и четворосед Лисина викенд насеље/Јасле 
	- поткоп рудника Суво рудиште у сектору II; двосед Запланинска река - 
	Панчићев врх у сектору III; двосед Јуниор - Струга у сектору V; двоседи 
	Шутановачка реке - Вучак, Шутановачка река - Мека преседла, Мека преседла - 
	М. Гобеља и Ђорђевићи - Мека преседла у сектору VIII; двоседи Пршићи - 
	Брусна, Новчићи - Беле чуке, Јанковићи - Трештеница, Црна Глава - Беле чуке, 
	Шаклман - Циганска река, Шаклман - Трештеница и Циганска река - Оштра чука у 
	сектору IХ.

	На свим полазним станицама гондола, вучних шинских возила и жичара седежница 
	у функцији транспорта и улаза у секторе скијалишта, предвиђени су већи 
	паркинзи за путничке аутомобиле и аутобусе, са неопходним пратећим 
	садржајима.

Остали видови саобраћајне 
	инфраструктуре

	Развој ваздушног саобраћаја у функцији туризма и презентације НПК условљен 
	је изградњом локалног аеродрома на локацији Блажевска Долина (општина Брус, 
	ван подручја Просторног плана) и хелиодрома у склопу туристичких комплекса 
	Суво Рудиште (општина Рашка) и Рендара (општина Брус).

	Развој мултимодалног саобраћаја оствариће се комбиновањем и повезивањем 
	функција даљинског друмског, ваздушног и железничког са локалним друмским, 
	железничким и жичничарским видовима саобраћаја.

	Биланси планираних друмских и железничких саобраћајница на подручју 
	Просторног плана приказани су на следећим табелама.

Табела 19. Биланс 
	трасе кружног пута по деоницама и категорији пута




Општина


Деоница укупно/заштитна зона ЗЗ/ 
				Национални парк


Регионални постојећи


Регионални планирани

				Локални постојећи



				укупно

				ЗЗ/ НП

				укупно

				ЗЗ/ НП

				укупно

				ЗЗ/ НП



 


 


km




Брус


Гочманци-Вучкас


-


-


5,7


5,05/0,65


-


-







Вучкас-Пршићи


-


-


5,1

				5,1/0

				-

-




				Брус/Рашка

				Пршићи-Црна глава-Кокоровац

				-

				-

				-

				-

				19,58

				12,79/6,79



Рашка


Кокоровац-Паљештица


5,81


4,34/1,47


-


-


-


-


 

				 Паљештица-Лисина

				-

				-

				-

				-

				17,85

				17,15/0,7



				 

				Лисина-Костовац

				2,80

				2,80/0

				-

				-

				-

				-



				Рашка/Лепосавић

				Костовац-Бело Брдо

				-

				-

				 

				-

				9,76

				9,76/0



				Лепосавић/Брус

				Бело Брдо-Мрамор

				-

				-

				14,73

				5,89/8,84

				-

				-


Брус

				Мрамор-Брзеће

				2.92

				2,92/0

				-

				-

				-

				-



				 

				Брзеће-Гочманци

				0,91

				0,91/0

				-

				-

				-

				-



				Укупно

				86,16/67,41  km

				12,44

				10,97

				25,53

				16,04

				47,19

				40,40



				 

				67,41/17,75  km

				 

				/1,47

				 

				/9,49

				 

				/6,79




Табела 20. Биланс 
	трасе кружног пута по општинама у  km




				Општина

				Регионални постојећи

				Регионални планирани

				Локални постојећи

				Укупно



				Брус

				3,83

				21,30

				4,54

				29,67



				Лепосавић

				-

				5,23

				6,52

				11,75



				Рашка

				8,61

				-

				36,13

				44,74



				Укупно

				12,44

				25,53

				47,19

				86,16




Табела 21. Биланс 
	путева и железнице на подручју НПК и заштитне зоне НПК




				Општина

				Укупно (1+2+3)

				Регионални путеви (1)

				Локални путеви (2)

				Железница (3)


 

				укупно

				ЗЗ/ НП

				укупно

				ЗЗ/ НП

				укупно

				ЗЗ/ НП

				укупно

				ЗЗ/ НП



				 

				km


Брус

				93.14

				50,55/42,59

				39.00

				22,29/16.71

				31,7

				10,28/21,42

				22,44

				17,98/4,46



				Рашка

				139.31

				85,65/53.66

				44.78

				16,76/28.02

				53,35

				44,77/8,58

				41,18

				24,12/17,06



				Лепосавић

				21,84

				21,84/0

				0

				0/0

				13,73

				13,73/0

				8,11

				8,11/0



				Укупно

				254,29

				158,04/96,25

				83.78

				39,05/44,73

				98,78

				68,78/30

				71,73

				50,21/21,52




	3.3. Дугорочни програм изградње и план организације мреже насеља и садржаја 
	јавних служби (у функцији НПК и развоја становништва и комплементарних 
	активности)

	3.3.1. Мрежа насеља

	Систем центара - развој мреже насеља на подручју Просторног плана, у оквиру 
	система насеља у општинама Рашка, Брус и Лепосавић, засниваће се на следећој 
	функционалној хијерархији и функционалним везама обухваћених насеља:

	1) Секундарни општински центри - у овој категорији планирани су Јошаничка 
	Бања као традиционално насеље и секундарни туристички центар и Суво Рудиште 
	као нови, специфични високопланински центар у склопу ТЦ Копаоник, у општини 
	Рашка и Брзеће као нови секундарни туристички центар у општини Брус. Овим 
	центрима ће гравитирати највећи број сеоских насеља на подручју Просторног 
	плана. Изузетак су насеља у катастарским општинама Бадањ, Семетеш, Тиохе, 
	Кремиће и делимично Шипачина, која ће гравитирати другим секундарним 
	центрима на територији општине Рашка (Брвенику и Рудници). У секундарним 
	центрима биће смештен значајан део запослених у ТЦ Копаоник;

	2) Центри заједница села - центри заједница села предвиђени су у 
	традиционалним насељима са туристичким функцијама - у секундарним 
	туристичким центрима Крива Река (општина Брус) и Бело Брдо (општина 
	Лепосавић). Уз претходно наведене секундарне општинске центре, овим центрима 
	заједница села гравитираће сва насеља на подручју Просторног плана. Ова 
	насеља прихватиће и део запослених у ТЦ Копаоник;

	3) Остала села и засеоци - мања традиционална насеља, већим делом са 
	перспективом у интеграцији локалних комплементарних активности са туризмом.

	Изградња, реконструкција и санација насеља - главни предуслови за развој 
	мреже насеља и очување појединих насеља су развој локалне саобраћајне 
	инфраструктуре, специјализованог превоза (мањим возилима у приватном 
	сектору, жичарама и слично), спортско-рекреативне понуде у простору 
	(туристичке инфраструктуре) и телекомуникација. Тиме би се, поред укључивања 
	у туристичку понуду, омогућило и организовање мобилних јавних служби 
	(здравства, едукације, социјалне заштите и слично) и јавних сервиса (месне 
	канцеларије, комуналних и техничких служби и сервиса и друго) у свим 
	насељима, односно њихово саобраћајно и функционално повезивање са 
	терцијарним, секундарним и примарним општинским центрима.

	Просторним планом се, у оквиру подручја НПК и заштитне зоне НПК, издвајају 
	насеља и зоне за ново, стално насељавање становништва, док ће се остала 
	насеља реконструисати или санирати. Основна полазишта за избор насеља и зона 
	за насељавање су:

	1) не предвиђа се формирање нових насеља за стално становање у заштитној 
	зони НПК, нити настањивање у туристичким комплексима примарног ТЦ Копаоник 
	на подручју НПК, осим у ограниченој мери на Сувом Рудишту;

	2) постојање погодности за рационалну саобраћајну приступачност туристичким 
	центрима и туристичким насељима, за опремање садржајима техничке 
	инфраструктуре и за коришћење јавних служби и сервиса;

	3) дистанцирање зона и локација за интензивну пољопривреду (посебно 
	планирана крупнија газдинства фармерског типа) и секундарни сектор привреде 
	(посебно већи загађујући производни погони) од границе НПК и формираних или 
	планираних зона са садржајима туристичке понуде (смештајним, 
	спортско-рекреативним и другим) у секундарним туристичким центрима и 
	насељима са значајнијим туристичким функцијама у заштитној зони НПК.

	На основу назначених критеријума и локационих услова, у заштитној зони НПК 
	издвајају се следећа насеља и нове зоне за насељавање:

	1) спајање засеока Гочманци са Брзећем, формирањем новог грађевинског 
	земљишта између ова два насеља на левој обали Брзећке реке, чиме ће се 
	конституисати нови грађевински рејон насеља Брзеће - Гочманци;

	2) насеља Ливађе и Кнежево, која директно гравитирају секундарном општинском 
	и секундарном туристичком центру Брзеће, предвиђена су за насељавање и 
	развој домаћинстава опредељених за мешовит начин привређивања (у туризму и 
	комплементарним активностима);

	3) насеље Крива Река, под условом обезбеђења квалитетних саобраћајница и 
	жичара до комплекса примарног ТЦ Копаоник у високој планинској зони, 
	предвиђено је за насељавање и развој свих типова домаћинстава;

	4) зона огранака Жељина на десној обали реке Јошанице, поред постојећег 
	грађевинског подручја Јошаничке Бање, под условом обезбеђења потребних 
	количина воде за пиће и водне инфраструктуре, предвиђена је за насељавање и 
	развој домаћинстава опредељених за мешовити и непољопривредни начин 
	привређивања (посебно у бањском туризму);

	5) зона са земљиштем у државној својини код Чајетинске чесме, по завршетку 
	санације насеља Лисина - Чајетина, предвиђена је за насељавање 
	непољопривредних домаћинстава (посебно запослених у ТЦ Копаоник).

	За реконструкцију су предвиђени: туристички комплекс Суво Рудиште на 
	територији НПК, секундарни општински и секундарни туристички центри 
	(Јошаничка Бања, Брзеће, Крива Река и Бело Брдо), насеља са туристичким и 
	мешовитим функцијама и насеља предвиђена за насељавање у заштитној зони НПК. 
	Под реконструкцијом се подразумева подизање на виши ниво инфраструктурног и 
	комуналног опремања, изградња, опремање и организација јавних служби, као и 
	реконструкција и изградња осталих објеката у складу с функцијама насеља.

	Санација се односи на неодговарајуће, неплански саграђене објекте на 
	подручју НПК и на његовом ободу, као и на запуштена, неопремљена 
	традиционална села у заштитној зони НПК. Санација неплански изграђеног 
	викенд насеља Лисина - Чајетина се, у првом реду, односи на инфраструктурно 
	опремање, али и на опремање објектима јавних служби, рекреације и спорта. У 
	оквиру санације неопходни су и одређени захвати реконструкције, уз уклањање 
	објеката који онемогућавају заједничке интересе насеља у санацији и 
	реконструкцији.

	Санација и рехабилитација запуштених сеоских насеља, са претежно старачким 
	домаћинствима, обухватиће: обезбеђење саобраћајне инфраструктуре и 
	телекомуникација, најнеопходније санитарно опремање и организовање мобилних 
	служби здравствене и социјалне заштите и техничких сервиса (грађевинских, 
	пољопривредних и других) из општинских центара и делом из ТЦ Копаоник. 
	Санација и реконструкција насеља ће се одвијати по посебним програмима, у 
	које ће бити укључени наследници старачких домаћинстава, као и домаћинства и 
	инвеститори заинтересовани за развој тржишно оријентисане пољопривреде на 
	великим газдинствима и фармама.

	3.3.2. Садржаји јавних служби

	Основни критеријуми и правила за развој јавних служби на подручју Плана 
	засновани су на функцијама различитих категорија насеља, и то:

	1) у туристичким комплексима примарног ТЦ Копаоник задовољаваће се 
	специфичне потребе туриста, део сталних потреба запослених и повремене 
	потребе гравитирајућег становништва;

	2) у секундарним општинским/туристичким центрима и насељима са туристичким и 
	другим специфичним функцијама задовољаваће се део специфичних потреба 
	туриста, сталне и део повремених потреба становништва насеља;

	3) у осталим насељима задовољаваће се део сталних потреба становника, или ће 
	у потпуности бити упућени на претходне две групе насеља и организовање 
	мобилних служби и сервиса.

	Утврђују се следећа правила минималног нивоа развијености јавних служби за 
	центре у мрежи насеља, и то:

	1) Комплекс Суво Рудиште (са Јармом) - секундарни општински центар и главни 
	подцентар примарног ТЦ Копаоник:

	- у области основног и предшколског образовања - истурено одељење, претежно 
	за децу запослених у туристичким комплексима ТЦ Копаоник;

	- у области дечије заштите - дечји вртић, с обухватом деце прилагођеним 
	потребама сталног становништва и запослених у ТЦ Копаоник, као и сезонско 
	пружање услуга дечјег забавишта/играонице с програмима едукације и анимације 
	деце корисника ТЦ Копаоник;

	- у области примарне здравствене заштите - здравствена станица са 
	стоматолошком ординацијом и сезонским пружањем услуга ортопедије, 
	лабораторије и других здравствених услуга у функцији усмерене рекреације (уз 
	могућност проширења услуга здравствене заштите до нивоа дома здравља, 
	односно до нивоа задовољења услова утврђених међународним прописима о 
	пружању здравствене заштите туристима);

	- у области културе - истраживачки, истраживачкоедукативни и 
	културно-едукативни садржаји у функцији НПК у склопу Визитор центра, као и 
	Центар националне историје и духовности "Стефан Немања" на Јарму;

	- у области физичке културе и спорта - програм зимских и летњих садржаја 
	рекреације и спорта за потребе стационарних туриста и дневних излетника; 
	центар за припрему врхунских спортиста на Јарму;

	- у области управе - месна канцеларија са деташираним, сталним или 
	повременим општинским службама (инспекцијског надзора, катастра и слично) и 
	управа НПК; управа ТЦ Копаоник и централна рецепција ТЦ;

	- остале јавне службе/сервиси - пошта, милицијска станица, горска служба 
	спасавања и противпожарна заштита;

	2) Секундарни општински центри, односно већи секундарни туристички центри 
	Брзеће и Јошаничка Бања, имаће израженију функцију задовољавања сталних и 
	повремених потреба становништва и становништва са гравитирајућег подручја:

	- у области основног и предшколског образовања - матичне осморазредне школе 
	у Јошаничкој Бањи и Брзећу;

	- у области дечије заштите - дечји вртић с обухватом деце прилагођеним 
	потребама сталног становништва и запослених у ТЦ Копаоник, као и сезонско 
	пружање услуга дечјег забавишта/играонице, са програмима едукације и 
	анимације деце корисника ТЦ Копаоник;

	- у области примарне здравствене заштите - здравствена амбуланта са 
	стоматолошком ординацијом и апотеком, уз могућност проширења услуга 
	здравствене заштите према специфичним потребама корисника ТЦ Копаоник;

	- у области културе - истраживачки пунктови и тематске музејске збирке;

	- у области физичке културе и спорта - програм зимске и летње рекреативне и 
	спортске понуде за стационарне госте, дневне излетнике и становништво;

	- у области управе - месна канцеларија;

	- остале јавне службе/сервиси - пошта, горска служба спасавања, турист биро 
	и друго;

	3) Центар заједнице села, секундарни туристички и пољопривредни центар Крива 
	Река и центар заједнице села и секундарни туристички центар Бело Брдо:

	- у области основног и предшколског образовања - матичне осморазредне школе;

	- у области примарне здравствене заштите - здравствена амбуланта са 
	апотеком, уз могућност проширења услуга здравствене заштите према 
	специфичним потребама корисника ТЦ Копаоник;

	- у области културе - дом културе у Белом Брду и тематска музејска збирка у 
	Кривој Реци;

	- у области физичке културе и спорта - програм зимске и летње рекреативне и 
	спортске понуде за стационарне госте, дневне излетнике и становништво;

	- у области управе - месна канцеларија;

	- остале јавне службе/сервиси - пошта, горска служба спасавања, а у Кривој 
	Реци и ветеринарска и пољопривредна служба, откупно-дистрибутивни центар и 
	центар за развој и едукацију у пољопривреди;

	4) Насеља са туристичком функцијом - Лисина, Црна Глава и Ђорђевићи биће 
	упућена на коришћење објеката и мобилних услуга јавних служби у Сувом 
	Рудишту и Рудници (Лисина), односно у Јошаничкој Бањи и Кривој Реци (Црна 
	Глава и Ђорђевићи).

	До обезбеђења квалитетне саобраћајне инфраструктуре, у првом реду планираног 
	кружног пута, у овим насељима ће се задржати постојеће подручне 
	четворогодишње основне школе, а потом ће се организовати специјализовани 
	превоз ученика свих разреда до матичних осмогодишњих школа.

	Све јавне службе, изузев основног образовања, могу бити организоване у 
	јавном и/или приватном сектору, а здравствена и социјална заштита старих 
	лица и културе и у трећем сектору (невладине организације).

	Постојећи образовни профили у средњим школама на подручју општина Брус, 
	Рашка и Лепосавић биће по могућству прилагођени потребама планираног развоја 
	пољопривреде, туризма, услуга, заштите и презентације природних и културних 
	вредности на подручју Просторног плана. Полазећи од постојећег и планираног 
	развоја спортско-рекреативних активности, обезбедиће се одговарајући 
	локациони и други услови за формирање спортске гимназије (са тежиштем на 
	зимским спортовима) у Брусу или Рашкој.

4. Дугорочни програм 
	изградње и план организације садржаја техничке инфраструктуре и комуналне 
	опреме (Реферална карта 4/графички приказ 4)

4.1. Водна инфраструктура

	4.1.1. Водоснабдевање

	На подручју Просторног плана развијаће се два водна система: систем за 
	обезбеђивање воде највишег квалитета за снабдевање водом туристичких и 
	сеоских насеља и систем за обезбеђивање воде за техничке потребе и заштиту 
	вода. Основна изворишта за оба наведена система су водотоци и мале 
	водоакумулације у зонама II и III степена заштите на подручју НПК и у 
	заштитној зони НПК. Поред коришћења за водоснабдевање, већина малих 
	водоакумулација намењена је регулисању отицаја и коришћењу воде за остале 
	планиране потребе (снежни топови, противпожарна заштита, рекреација).

Систем за обезбеђивање 
	воде највишег квалитета за снабдевање водом туристичких и сеоских насеља

	Због недовољног броја и капацитета, као и због немогућности усаглашавања 
	природног распореда изворишта подземних вода и локација туристичких центара, 
	сеоских насеља и других корисника, систем за обезбеђивање вода највишег 
	квалитета засниваће се претежно на природним водотоковима и малим 
	водоакумулацијама. Систем ће у крајњој, дугорочној фази бити јединствен, а 
	етапно ће се формирати од више групних и појединачних система, који ће се 
	сукцесивно повезивати.

	Планирана потрошња воде највишег квалитета по локалитетима и насељима на 
	подручју Просторног плана срачуната је на основу усвојених норми по 
	категоријама корисника и то: за хотеле 600 l по кориснику дневно (l/к/д), за 
	одмаралишта, пансионе, апартмане и викенд куће 500 l/к/д, за туристичке 
	пунктове 100 l/к/д, за запослене 250 l/к/д, за излетнике 10 l/к/д, за села 
	250 l/к/д и за крупну стоку 50 литара по грлу дневно. Укупне прогнозиране 
	потребе за водом износе око 299 l/s, од чега је око 86 l/s или 28,8% на 
	подручју НПК и око 213 l/s или 71,2% у заштитној зони НПК.

	Подручја Јошаничке бање, Раковца, Црне Главе, Кремића, Семетеша, Кнежева, 
	Равништа, Бозољина, Гувништа и Белог Брда у заштитној зони НПК немају 
	довољно воде за водоснабдевање из сопствених, блиских изворишта, те се за 
	њих морају обезбедити нова изворишта. Комплекси ТЦ Копаоник на подручју НПК 
	и остала насеља у заштитној зони НПК имају потенцијална изворишта за 
	планирано водоснабдевање, уз услов њиховог уређења, каптирања и рационалног 
	коришћења.

	Прогнозиране потребе за водом на подручју Просторног плана приказане су у 
	табели 22.

Табела 22. Прогнозиране 
	потребе за водом на подручју Просторног плана




Корисници - комплекси и насеља


l/s




Суво Рудиште-Јарам


60




Сребрнац-Рендара


26




Брзеће, Гочманци


34




Равниште, Кнежево, Бозољин


6,5




Паљевштиња, Ливађе


7




Лисина, Тиохе, Шипачина


65




Крива река


23




Црна Глава


10




Ђорђевићи


6




Јошаничка Бања, Раковац


40




Бело Брдо, Гувниште


16,5




Семеташ, Кремиће, Бадањ


5




Укупно на подручју НПК


86




Укупно на подручју заштитне зоне НПК


213




Укупно на подручју Просторног плана


299





	Према расположивим ресусрима и распореду корисника вода, систем за 
	обезбеђење вода највишег квалитета користиће:

	1) постојеће водозахвате из отвореног тока на Драганском потоку и потоку 
	испод Казновског бачишта, из којих се вода допрема до постројења за прераду 
	сирове воде (постојеће ППСВ), а одатле примарним водом Суво Рудиште - Јарам

	- Сребрнац до потрошача у висинској зони Копаоника;

	2) постојеће каптиране изворе и врела за потребе Брзећа и других насеља (у 
	заштитној зони НПК на територији општине Брус) и Бруса (ван подручја 
	Просторног плана), као и за потребе Јошаничке Бање и других насеља (у 
	заштитној зони НПК на територији општине Рашка), односно за потребе 
	Биљановца (ван подручја Просторног плана);

	3) у наредном периоду - следећа изворишта:

	- захвате воде из речних корита;

	- водозахвате из малих водоакумуалција Црвено језеро, Казновско бачиште, 
	Драгански поток, Јабланова раван, Шаклман и Гобеља;

	- подземне воде из поткопа рудника Суво Рудиште;

	- површинске воде из појединих врела и извора;

	- постојеће и нове каналске и цевоводне мреже, којима ће се вода из 
	изворишта допремати до ППСВ и дистрибуирати до потрошача на подручју НПК и у 
	насељима заштитне зоне НПК.

	Капацитети изворишта планирани за потребе реализације система за снабдевање 
	водом највишег квалитета туристичких и сеоских насеља износе од 271-391 l/s 
	и дати су у табели 23. Прогнозиране потребе за водом туристичких комплекса и 
	насеља на подручју НПК и заштитне зоне НПК, у односу на распоред постојећих 
	и могућих изворишта и конфигурацијске услове, упућују на потребу и 
	оправданост етапног реализовања јединственог водоводног система.

Табела 23. Објекти 
	и капацитети изворишта за снабдевање водом на подручју Просторног плана




Изворишта


Објекти


Локације у - НПК или -ЗЗ


Капацитет/запремина




Водотоци


Драгански и безимени поток


 


80-100 l/s




 


Гобељска река


 


 




Шаклманска река
испод Казновског бачишта - Национални парк
 


 
Брзећка река

 

30-50 l/s



				 

				поток Леденица

 


				10-15 l/s



Мале акумулације


Црвено језеро


испод Црвених бара - Национални парк


214.000 m3




Казновско бачиште
код постројења за ППСВ - Национални парк
300.000 m3


 
Драгански поток
десна притока Самоковске реке - Национални парк
150.000 m3


 
Јабланова раван
Барска река - Национални парк
900.000 m3


 
Гобеља
Гобељска река - Национални парк
180.000 m3



				 

				Шаклман

				Шаклманска река - Национални парк

				112.000 m3



Врела


Гвоздац


источна падина Жљеба - Национални парк


10-30 l/s




Дубока
десна обала Мраморске реке - Национални парк
40-60 l/s



				 

				Црно врело

				изнад Криве реке-ЗЗ

				30 l/s



Извори


а вода


испод Сребрнца - Национални парк


15-35 l/s




Урлан (Новчићи)
слив Циганске реке-ЗЗ
10-15 l/s


 
Бела река
изнад Брзећа - Национални парк
15 l/s


 
Кдијевац
Кадијевац - Национални парк
до 10 l/s


 
Паљевштица
Паљевштица-ЗЗ
 до 1 l/s


 
Вележ
Јошаничка Бања-ЗЗ
 



				 

				већи број малих извора

				у близини насеља-ЗЗ

				 



				Подземне воде

				продцедне рудничке воде

				поткоп рудника Суво Рудиште - Национални парк

				20-30 l/s



				Укупно на подручју НПК (без свих водотока и извора)

				230-345 l/s



				Укупна запремина малих акумулација (све у НПК)

				1,856.000 m3



				Укупни капацитети на подручју заштитне зоне НПК (без свих 
				водотока и извора)

				41-46 l/s



				Свега (без малих акумулација и неких водотока и извора)

				271-391 l/s




Снабдевање водом подручја 
	НПК

	За подручје НПК урадиће се Дугорочни програм водоснабдевања, којим ће се 
	прецизно утврдити водни биланс и могућности дугорочног водоснабдевања 
	подручја оптималним коришћењем површинских и подземних вода, заштите вода и 
	заштите од вода, у складу са режимима заштите природе и природних вредности 
	НПК. У Дугорочном програму ће се поћи од одредби Просторног плана о 
	установљеним потребама за водом и од концепта система водоснабдевања, 
	каналисања и пречишћавања отпадних вода, снабдевања водом за техничке 
	потребе са малим водоакумулацијама и микрозахватима. Толерантне разлике 
	налаза Дугорочног програма и одредби Просторног плана усклађиваће се током 
	разраде Просторног плана.

	По одредбама Просторног плана, планским решењима снабдевања водом садржаја 
	на подручју НПК, у оквиру јединственог система водоснабдевања, предвиђају се 
	три етапна подсистема и један број малих, локалних система. Подсистеми 
	водоснабдевања су:

	1) Подсистем ППСВ Самоковска река - Суво Рудиште - Јарам - Сребрнац користи 
	у реализованој првој фази водозахват из отвореног тока десних притока 
	Самоковске реке, Драганског и безименог потока испод Казновског бачишта 
	(тиролским захватима, без претходно исталоженог вученог материјала, који 
	отежава прераду воде); у другој фази систем ће користити искључиво 
	водозахвате из малих водоакумулација Црвено Језеро, Казновско Бачиште и 
	Драгански поток до ППСВ (реализација водоакумулације Драгански поток 
	условљена је измештањем Рватских бачија ван слива, према Мекој преседли); од 
	ППСВ, вода се потискује кроз примарни цевовод на 300 m висине до резервоара 
	треће зоне, одакле се разводном мрежом гравитационо дистрибуира до потрошача 
	у висинској зони Копаоника; ППСВ, црпна станица и потисни цевовод 
	пројектовани су за капацитет од 90-100 l/s, од чега је изграђена прва фаза 
	постројења капацитета 40-50 l/s; постојеће ППСВ не даје задовољавајући 
	капацитет и квалитет воде и захтева осавремењивање технолошког процеса, као 
	и реализацију друге фазе постројења до пројектованог капацитета; такође 
	треба реализовати и другу фазу водозахвата из планираних малих 
	водоакумулација, за потребе развоја примарног ТЦ Копаоник граничног 
	капацитета од 12.000 лежаја на подручју НПК, и за потребе већег броја насеља 
	и туристичких лежаја у заштитној зони НПК; за покривање часовне 
	неравномерности потрошње воде изграђени су резервоари укупне запремине од 
	3.000 m3 и 
	планирани за изградњу резервоари запремине 2х500 m3 на 
	падинама Караман-гребена, код прекидне коморе (ПК2) на 1770 m н.в., 
	контрарезервоар запремине 500 m3 на 
	локацији Крст и резервоар на локалитету Високи део на око 1610 m н.в. 
	запремине 2х750 m3, 
	као и нове деонице дистрибутивног цевовода ф 250 мм између планираних 
	резервоара на Караман гребену и Крсту (дужине око 800 m) и потисног цевовода 
	од рудника до резервоара на Крсту (дужине око 200 m и висинске разлике од 40 
	m), са планираним новим ППСВ капацитета 20-30 l/s (које ће користити воде из 
	поткопа рудника), односно од постојећег ППСВ у Самоковској реци до 
	резервоара Високи део (дужине око 1.000 m и висинске разлике од 70 m); вишак 
	воде из овог подсистема пребациваће се у подсистем Сребрнац - Рендара и даље 
	гравитационо ка насељима у заштитној зони НПК (цевоводом од Р III Караман, 
	преко Јарма до Сребрнца) и у локалне системе Крст - Лисина и Високи део - 
	Лисина (цевоводом од планираних резервоара на Крсту и Високом делу 
	гравитационо ка Лисини и осталим насељима у заштитној зони НПК на западним 
	падинама Копаоника);

	2) Подсистем ППСВ Брзећка река - Сребрнац - Рендара, користиће у првој фази 
	воде из каптажа Гвоздачког врела и извора Минина вода, без пречишћавања (сем 
	хлорисања), а у другој фази и из водозахвата из горњег тока Брзећке реке и 
	потока Леденице, до планираног ППСВ у Брзећкој реци, на локацији шумског 
	лагера изнад Леденице (1450 m н.в.); од изворишта, односно од ППСВ, вода ће 
	се потискивати црпним станицама кроз цевовод (дужине око 1.300 m и висинске 
	разлике од око 335 m) до резервоара треће зоне на Гобељи (око 1788 m н.в.) 
	код Сребрнца, укупне запремине од 2.000 m3, 
	а од тог места гравитационим цевоводом ка туристичким локалитетима на 
	Сребрнцу и Рендари (са планираним резервоаром од 500 m3 и 
	црпном станицом), као и према нижим насељима у заштитној зони НПК; због 
	осцилације ових изворишта (у минимуму укупно око 25 l/s, према око 35 l/s 
	колико је потребно у нормалној потрошњи овог подсистема за висинску зону, уз 
	још око 95 l/s колико је потребно за нижа насеља у заштитној зони НПК), 
	планирана је допуна подсистема подизањем воде из алтернативних изворишта, 
	врела и/или водозахвата из мале водоакумулације у изворишту Шаклманске реке, 
	односно, по потреби, и коришћењем резерви воде из подсистема Суво Рудиште - 
	Јарам - Сребрнац; вишак воде из овог подсистема пребациваће се у подсистем 
	Црно врело - Рендара;

	3) Подсистем Црно врело - Рендара, користиће воде из каптаже Црног врела и 
	извора Урлан код Новчића (у заштитној зони НПК) укупног капацитета од око 40 
	l/s, без пречишћавања (сем хлорисања), уз подизање воде црпним станицама до 
	резервоара Крива река (изнад насеља Јанковићи и Трифуновићи) укупне 
	запремине од 2.000 m3, 
	а одатле цевоводом ка туристичком комплексу Рендара и насељима у заштитној 
	зони НПК; по потреби користиће и резерве воде из подсистема Самоковска река 
	- Суво рудиште - Јарам - Сребрнац и Брзећка река - Сребрнац - Рендара, преко 
	разводног цевовода дужине око 1.500 m од хотела "Сребрнац" према планираном 
	резервоару Јелица капацитета 2х750 m3 (на 
	1670 m н.в.) и даље ка насељима у заштитној зони НПК на северним падинама 
	Копаоника.

	Остали садржаји на подручју НПК снабдеваће се малим, локалним гравитационим 
	системима из каптажа извора и врела који задовољавају планиране капацитете. 
	Коришћење вода из локалних извора вршиће се без пречишћавања, уз хлорисање.

Снабдевање водом у 
	заштитној зони НПК

	Снабдевање водом садржаја у заштитној зони НПК предвиђено је делом из 
	подсистема јединственог водоводног система (заједничког за садржаје НПК и 
	заштитне зоне НПК) и делом из малих, локалних система. Развој локалних 
	система водоснабдевања заснива се на коришћењу водотока, малих 
	водоакумулација, извора и врела, претежно са подручја НПК, а делом у 
	заштитној зони НПК. Водоснабдевање насеља у заштитној зони НПК из 
	заједничких подсистема предвиђено је на следећи начин:

	1) из подсистема Самоковска река - Суво Рудиште - Јарам - Сребрнац вишак 
	воде (првенствено подземних вода из поткопа рудника Суво Рудиште) 
	пребациваће се гравитационо у локалне системе Крст – Лисина 
	и Високи део - Лисина, који ће у првој фази служити за снабдевање водом 
	подручја Лисине и Шипачине, а у другој фази подручја Тиоха, Семетеша, Бадња 
	и Кремића; из овог подсистема, преко подсистема Црно врело - Рендара, 
	допуњаваће се и локални систем Крива Река - Црна Глава - Раковац;

	2) из подсистема Брзећка река - Сребрнац - Рендара вишак воде ће се преко 
	подсистема Црно врело - Рендара пребацивати гравитационо ка насељима 
	заштитне зоне НПК на северним и североисточним падинама Копаоника;

	3) из подсистема Црно врело - Рендара, са коришћењем већине капацитета 
	каптаже Црног Врела у сливу Мраморске реке, а по потреби и каптаже извора 
	Урлан код Новчића, снабдеваће се подручје Криве Реке, а преко локалног 
	система Крива Река - Црна Глава - Раковац обезбедиће се резервна допуна 
	водоснабдевања Црне Главе и Раковца.

	Локални системи водоснабдевања су:

	1) Крст - Лисина, који користи подземну воду из поткопа рудника Суво 
	Рудиште, која се након третмана у планираном ППСВ, из резервоара на Крсту 
	постојећим разводним цевоводом гравитационо дистрибуира до планираног 
	резервоара запремине од 750 m3на 
	Репушким бачијама, као и ка осталим низводним насељима на западним падинама 
	Копаоника;

	2) Високи део - Лисина, који користи вишак воде из ППСВ Самоковска река 
	(након реализације друге фазе подсистема Самоковска река - Суво рудиште - 
	Јарам - Сребрнац), која се, након потискивања до резервоара на Високом делу, 
	планираним разводним цевоводом дужине од око 2.500 m преко Сувог јелака 
	гравитационо дистрибуира до контрарезервоара на Репушким бачијама (1.610 m 
	н.в.) и даље планираним цевоводом ка насељима у заштитној зони НПК на 
	западним падинама Копаоника; испитаће се могућност водоснабдевања из овог 
	система за насеља у заштитној зони НПК на јужним падинама Копаоника, 
	разводним цевоводом дужине од око 10 km од резервоара на Репушким бачијама, 
	преко Гувништа до Белог Брда;

	3) Брзеће - Гочманци - Ливађе, који у првој фази користе каптирани извор 
	Бела Река, а у другој фази, по потреби, укључује и воде из каптажа врела 
	Дубока; може се користити и гравитациона веза ППСВ Брзећка река - Брзеће 
	(вишкови прерађене воде); испитаће се могућности повезивања овог система са 
	подсистемом Самоковска река - Суво Рудиште - Јарам - Сребрнац на подручју 
	НПК;

	4) Паљевштица - Брус, који користи каптиране изворе у сливу Паљевштице 
	(изнад засеока Милетаковићи) за потребе водоснабдевања Бруса; овај систем се 
	у перспективи може повезати са системом Брзеће - Гочманци - Ливађе;

	5) Кнежево - Равниште - Бозољин, који ће користити каптаже извора изнад 
	Запланине, а по потреби и врело Дубока; овај систем се у перспективи може 
	повезати са системом Брзеће - Ливађе;

	6) Крива река - Црне Глава - Раковац, који ће користити каптаже Црног Врела, 
	а по потреби и каптаже извора Урлан (Новчићи); истражиће се могућност 
	реализације разводног цевовода на правцу планирани резервоар на Јелици - 
	Беле чуке - планирани резервоар Црна Глава - планирани резервоар Брусна, у 
	дужини од око 8 km и даље ка насељима на северним падинама Копаоника;

	7) Шаклман - Ђорђевићи - Јошаничка Бања, који ће у првој фази користити 
	водозахвате из живих токова Шаклманске реке и Гобељске реке, а у другој фази 
	из малих водоакумулација Шаклман у сливу Шаклманске реке и Гобеља у сливу 
	Гобељске реке; испитаће се могућност повезивања система са подсистемом 
	Сребрнац - Рендара на подручју НПК (путем разводног цевовода у дужини од око 
	7 km на правцу Јарам - Ђорђевићи) и са локалним системом Крива река - Црна 
	Глава - Раковац;

	8) Кадијевац - Кремиће и Кадијевац - Лисина, који ће користити воду из мале 
	водоакумулације Јабланова раван на Барској реци; и

	9) Паљевштица - Јошаничка Бања, који користи каптаже извора у сливу 
	Велештице изнад Јошаничке Бање.

	4.1.2. Заштита вода

	Основни систем обезбеђивања ефикасне заштите вода подразумеваће:

	- фазни развој централизованог система каналисања и евакуације отпадних 
	вода, као и изградње постројења за пречишћавање отпадних вода (ППОВ) од 
	постојећих и планираних ППОВ за туристичке центре и насеља на подручју Плана 
	до планираних централних ППОВ на Ибру код Руднице и Биљановца, односно на 
	Расини код Бруса (све ван подручја Просторног плана), са сепаратним 
	третманом муља на појединим локацијама;

	- коришћење, односно захватање само дела вода из отворених водотока, како би 
	се обезбедила одговарајућа проточност низводно од захвата;

	- оплемењивање малих вода (повећавање протока у периоду маловођа) коришћењем 
	малих и микро водоакумулација, из којих ће се испуштати гарантовани еколошки 
	протоци.

	Наведени систем за заштиту вода неопходан је због чињенице да су воде 
	највишег квалитета и да је њихова количина недовољна да би могле да преузму 
	функцију реципијента за транспорт пречишћених отпадних вода.

Каналисање и пречишћавање 
	отпадних вода садржаја на подручју НПК

	У прогнози количина отпадних вода са подручја НПК рачуна се око 90% 
	употребљених вода (под условом спречавања продора подземних вода), што за 
	садржаје на подручју НПК износи укупно око 83,5 l/s и то за: Суво Рудиште 
	око 55 l/s, Јарам око 4,5 l/s, Сребрнац око 10 l/s, Рендару око 13,5 l/s и 
	Запланину око 0,5 l/s.

	Према распореду садржаја и до сада изграђене канализационе мреже и ППОВ, на 
	подручју НПК предвиђена су три сепаратна канализациона система (са 
	могућношћу заједничког коришћења и од стране насеља у заштитној зони НПК у 
	коначној фазни развоја централизованог канализационог система), уз више 
	парцијалних канализационих система, и то:

	1) сепаратни гравитациони систем Јарам - Суво Рудиште - Репушке бачије - 
	Лисина - Шипачина - Рудница, већим делом изграђен на деоници од Сувог 
	Рудишта до Репушких бачија, где је изграђено ППОВ капацитета 6.000 ЕС за 
	механичко-биолошко пречишћавање (које ће се приоритетно реконструисати и 
	доградити за капацитет од 12.000 ЕС); у првој фази изградиће се колектор од 
	постојећег ППОВ до планираног централног ППОВ на Ибру код Руднице; овај 
	систем са висинском разликом од 1338 m и покриваће укупан потез од Јарма 
	(1778 m н.в.) до Ибра (450 m н.в.), решавајући и питање евекуације отпадних 
	вода из Лисине-Чајетине и осталих насеља у заштитној зони НПК на 
	југозападним падинама Копаоника; у коначној фази изградиће се колектор од 
	Руднице преко Рашке и Баљевца до Биљановца и локације централног ППОВ;

	2) сепаратни гравитациони систем Сребренац - Рендара - Крива Река (Пршићи) - 
	Јошаничка Бања - Биљановац, са формираним малим делом мреже од хотела 
	"Сребрнац" до постојећег ППОВ у Циганској реци капацитета 600 ЕС (које је 
	недовољно и предвиђено за измештање); у првој фази изградиће се колектор од 
	Сребрнца до планираног ППОВ за механичко-биолошко пречишћавање у Циганској 
	реци (у заштитној зони НПК, уз границу НПК), а у другој фази даљи цевовод и 
	ППОВ за механичко-биолошко пречишћавање испод Криве Реке (Пршићи, на 
	подручју заштитне зоне НПК), одакле ће се пречишћене воде упуштати у Криву 
	реку; овај део система, који ће се изградити у коридору планираног локалног 
	пута Крива Река - Ђурковица - Рендара, имаће висинску разлику од 760 m и 
	покриваће потез од Сребрнца (1760 m н.в.) до Криве Реке (1000 m н.в.), 
	решавајући и питање евакуације отпадних вода из туристичких подцентара 
	Сребрнац и Рендара на подручју НПК и из насеља Крива Река у заштитној зони 
	НПК; у коначној, трећој фази изградиће се колектор од Криве Реке преко 
	Јошаничке Бање до Биљановца и локације централног ППОВ, чиме ће се решити и 
	питање евакуације отпадних вода из насеља на северним падинама Копаоника;

	3) парцијални, локални гравитациони системи са индивидуалним, преносивим и 
	компактним уређајима за пречишћавање типа био-диск и друго, за мање садржаје 
	ван постојећих и планираних траса колектора (пункт Запланина са изливом у 
	Запланинску реку, пункт Ђоров мост са изливом у Паљевштичку реку и друго).

	До реализације крајњих фаза канализационих система, неопходно је у 
	реципијентима на подручју НПК у које се упуштају пречишћене отпадне воде 
	обезбедити следеће класе вода: за хидролошке споменике - строго заштићене 
	водотоке Самоковске, Гобељске, Барске и Брзећке реке, Дубоке и Речице I 
	класу воде, а за све остале водотоке IIа класу. За фекалне воде које се 
	пречишћене упуштају у реципијенте у I класи вода, предвиђено је и 
	терцирјарно пречишћавање.

	У склопу ППОВ (код два сепаратна и свих парцијалних система) предвиђена је 
	технологија за производњу биогаса за грејање и производњу електричне 
	енергије. Такође, на погодним локацијама у близини ППОВ предвиђени су 
	примарни пречишћивачи, таложници и муљна поља за сазревање муља до употребне 
	функције (ђубрива за пошумљавање, пољопривреду и слично).

	Ради заштите подручја НПК од угрожавања земљишта и вода са изграђених 
	површина туристичких комплекса, саобраћајница и друго предвиђена је изградња 
	потребног броја система за каналисање атмосферских вода, са одговарајућим 
	уређајима за пречишћавање пре упуштања у водотоке (првенствено дуж прилазних 
	државних путева II реда бр. 218а, бр. 219а, планираних/алтернативних праваца 
	и др.).

Каналисање и пречишћавање 
	отпадних вода насеља у заштитној зони НПК

	Према распореду насеља и пунктова у заштитној зони НПК и конфигурацији 
	терена, решење евакуације и пречишћавања отпадних воде вршиће се где је 
	могуће заједничким коришћењем наведена два гравитациона сепаратна 
	канализациона система са подручја НПК, а где за то нема услова посебним 
	сепаратним системима и индивидуално, преко локалних система каналисања 
	отпадних вода са механичко-биолошким системима за пречишћавање, технологијом 
	производње биогаса за грејање и производњу електричне енергије и са 
	упуштањем пречишћене воде у реципијенте који ће имати најмање IIа класу 
	воде. Предвиђени су следећи канализациони системи:

	1) систем Лисина - Чајетина, који ће се прикључити на сепаратни гравитациони 
	систем Јарам - Суво Рудиште - Репушке бачије - Шипачина - Рудница; до 
	реализације коначног решења изградиће се ППОВ Лисина на локацији 1.000 m 
	низводно од постојећег ППОВ у Репушким бачијама;

	2) сепаратни гравитациони систем Бело Брдо са планираним ППОВ; у коначној 
	фази изградиће се колектор од Белог Брда до ППОВ на Ибру код Лепосавића, са 
	обухватањем Гувништа и осталих низводних насеља;

	3) систем Јошаничка Бања ће се прикључити на сепаратни гравитациони систем 
	Сребренац - Рендара - Крива Река - Јошаничка Бања - Биљановац; до 
	реализације коначног решења, у Јошаничкој Бањи ће се изградити посебни 
	систем и ППОВ;

	4) сепаратни гравитациони систем Брзеће - Брус са постојећом мрежом од 
	јужног дела Брзећа до постојећег ППОВ северно од насеља (капацитета од 1.000 
	ЕС, које је недовољно и које ће се етапно проширивати); системом ће бити 
	решена и питања евакуације отпадних вода осталих насеља у заштитној зони НПК 
	на североисточним падинама Копаоника; у коначној фази изградиће се колектор 
	од Брзећа, долином Грашевачке реке до централног ППОВ на Расини код Бруса;

	5) посебна ППОВ за насеља Тиохе, Семетеш, Бадањ и Кремиће (у сливовима 
	Барске, Лисинске и Рудничке реке), Паљевштица, Ливађе, Гочманци, Кнежево, 
	Равниште и Бозољин (у сливовима Брзећке, Сребрначке и Дубоке реке) и 
	Раковац, Црна Глава, Ђорђевићи и друга насеља (у сливовима Криве реке и 
	Јошанице) и за садржаје ван траса планираних колектора (етно-пункт 
	Паљевштица изнад Јошаничке Бање са изливом пречишћене воде у Велештицу и 
	друго), уз могућност перспективног прикључења на неки од наведених 
	сепаратних гравитационих система (првенствено насеља која гравитирају 
	планираним цевоводима Рудница - Биљановац и Крива Река - Биљановац).

	4.1.3. Систем за обезбеђивање вода за техничке потребе

	Копаонички систем за обезбеђење воде за техничке потребе користиће: 
	водотоке, мале водоакумулације и микроводозахвате на подручју НПК, односно 
	мале водоакумулације и микро-водозахвате у заштитној зони НПК; посебну 
	хидрантску мрежу (потпуно одвојену од водоводне), као и друге уређаје за 
	транспорт и коришћење техничке воде.

	Вода из овог система користиће се на подручје НПК и заштитне зоне НПК за 
	следеће намене: противпожарну заштиту (у првом реду за гашење шумских пожара 
	и противпожарне потребе у туристичким центрима, насељима и пунктовима), 
	наводњавање пољопривредних површина, прање јавних површина (саобраћајница, 
	тргова и другог), снабдевање водом купалишних објеката, прављење снега на 
	ски-стазама у зимском периоду, заливање травних површина скијалишта у летњем 
	периоду, за производњу хидроенергије и друго.

Систем за обезбеђивање 
	вода за техничке потребе садржаја НПК

	Систем за обезбеђење воде за техничке потребе на подручју НПК користиће:

	- водотоке Караманског потока, потока Пајино пресло, Самоковске реке, 
	Гобељске реке, Шаклманске реке и друге, и мале водоакумулације Црвено 
	језеро, Казновско бачиште, Кадијевац, Јабланова раван, Драгански поток, 
	Шаклман и Гобеља;

	- хидрантску мрежу за транспорт техничке воде, која ће се из водотока и 
	миниакумулација црпним станицама потискивати ка туристичким локалитетима и 
	скијалишту у висинској зони НПК.

	Основни правци транспорта воде хидрантском мрежом поклапаће се са правцима 
	сепаратних система водоснабдевања, уз коришћење гравитационих погодности. За 
	потребе скијалишта предвиђена је изградња нове примарне и комплетирање 
	секундарне мреже (до резервоара, или микро акумулација на већим висинама).

Систем за обезбеђивање 
	вода за техничке потребе садржаја и насеља у заштитној зони НП

	Систем за обезбеђење воде за техничке потребе на подручју заштитне зоне 
	користиће:

	- водотоке Самоковске реке, Гобељске реке и друге, мале водоакумулације и 
	микро-водозахвате на подручју НПК, као и мале водоакумулацију на Кривој реци 
	и микроводозахвате у заштитној зони НПК;

	- посебну хидрантску мрежу, као и друге уређаје за транспорт и коришћење 
	техничке воде, која ће се директно из водотока или мале водоакумулације 
	гравитационо водити ка насељима.

	Основни правци транспорта техничке воде биће: водотоци, у којима ће се 
	обезбедити одговарајућа проточност низводно од захвата вода из малих 
	водоакумулација; и каналска мрежа, од водотокова до појединих села (чији део 
	може представљати реконструисан јаз Драже Мијатовића од Самоковске реке ка 
	селима на западним падинама Копаоника, уз услов очувања аутентичности 
	објекта).

	4.1.4. Мале водоакумулације и микро водозахвати

	На подручју Просторног плана предвиђена је изградња осам вишенаменских малих 
	водоакумулација, од чега седам на подручју НПК и једна на подручју заштитне 
	зоне НПК (у оквиру које је могуће реализовати и бројне друге 
	водоакумулације). Мале водоакумулације на подручју НПК намењене су за 
	водоснабдевање, противпожарну заштиту, снабдевање снежних топова, потребе 
	водорегулације (задржавање наноса, оплемењавање малих вода у периоду суше и 
	одбране од поплава низводних подручја), контролисану рекреацију и енергетско 
	коришћење, а у заштитној зони НПК, поред наведених функција, још и за 
	привредно рибарство и спортски риболов. Користи од малих водоакумулација 
	вишеструко ће компензовати губитке мањих потопљених површина пашњака и шума. 
	На подручју НПК и у заштитној зони НПК предвиђено је и више 
	микро-водозахвата, првенствено намењених за производњу снега на скистазама.

	Мале водоакумулације на подручју НПК предвиђене су на локацијама Црвено 
	језеро, Казновско бачиште, Драгански поток и Кадијевац (у сливу Самоковске 
	реке), Јабланова раван (у сливу Барске реке), Шаклман и Гобеља (у сливу 
	Гобељске реке).

	На подручју заштитне зоне НПК, могуће је изградити више малих 
	водоакумулација (од којих само на Кривој реци, низводно од планиране 
	водоакумулације Кулинеја до реке Јошанице још шест).

	Локације малих водоакумулација условљене су морфолошким и хидролошким 
	условима, као и режимима заштите природе и природних вредности НПК, што ће 
	бити истражено посебним студијама пре пројектовања и изградње сваке 
	појединачне водоакумулације.

	У складу са условима и режимима заштите НПК, економским разлозима и условима 
	градње на планини, за мале водоакумулације предвиђене су бране од локалног 
	насутог материјала (камен и земља), уз уграђивање водонепропусног екрана, са 
	косинама прекривеним хумусом и озелењеним аутохтоним растињем.

	По појединачним водоакумулацијама предвиђени су следећи оквирни 
	хидротехнички параметри:

	- водоакумулкација Црвено Језеро на Црвеној реци (десна притока Самоковске 
	реке) испод локалитета Црвене баре, на око 1.630 m н.в., намењена је 
	првенствено за водоснабдевање, противпожарну заштиту и контролисану 
	рекреацију; висина бране је 15 m, тип бране је насута брана са централним 
	глиненим језгром; запремина акумулације на коти нормалног успора (КНУ) је 
	око 214.000 m3, 
	а њена површина око 5 ha; за изградњу бране припремљена је пројектна 
	документација;

	- водоакумулкација Казновско бачиште на безименом потоку (десна притока 
	Самоковске реке) испод локалитета Казновско бачиште, у непосредној близини 
	постојећег ППСВ, на око 1.580 m н.в., намењена је у првом реду за 
	водоснабдевање, затим за противпожарну заштиту и друге техничке потребе; 
	висина бране је 15 m, тип бране је насута брана; запремина акумулације на 
	КНУ је око 300.000 m3, 
	а његова површина око 7 ha; за изградњу бране постоји пројектна 
	документација рађена за потребе ППСВ;

	- водоакумулкација Драгански поток на истоименом потоку (десна притока 
	Самоковске реке) на око 1.600 m н.в., намењена је у првом реду за 
	водоснабдевање, затим за против пожарну заштиту, рекреацију и друге техничке 
	потребе; висина бране је 12 m, тип бране је насута брана; запремина 
	акумулације на КНУ је око 150.000 m3, 
	а њена површина око 5 ha;

	- водоакумулкација Кадијевац на Самоковској реци у близини пута Р-119а на 
	око 1420 m н.в. намењена је претежно за рекреацију, противпожарну заштиту, 
	хидроенергетско коришћење и друге техничке потребе, као и за регулацију 
	водног режима водотока; висина бране је 15 m, тип бране је насута брана од 
	каменог набачаја; запремина акумулације на КНУ је око 1,000.000 m3, 
	а њена површина око 16 ha;

	- водоакумулкација Јабланова раван на Барској реци, на око 1.420 m н.в. 
	намењена је за снабдевање водом, рекреацију, противпожарну заштиту и друге 
	техничке потребе; висина бране је 15 m, тип бране је насута брана од каменог 
	набачаја; запремина акумулације на КНУ је око 900.000 m3, 
	а њена површина око 17 ha;

	- водоакумулација Шаклман на Шаклманској реци (десна притока Гобељске реке) 
	на око 1.200 m н.в. намењена је за снабдевање водом, рекреацију, 
	противпожарну заштиту, хидроенергетско коришћење и друге техничке потребе; 
	висина бране је 15 m, тип бране је насута брана од каменог набачаја; 
	запремина акумулације на КНУ је око 112.000 m3, 
	а њена површина око 2.5 ha;

	- водоакумулације Гобеља на Гобељској реци на надморској висини од око 1.200 
	m н.в. намењена је за снабдевање водом, рекреацију, против пожарну заштиту и 
	друге техничке потребе; висина бране је 15 m, тип бране је насута брана од 
	каменог набачаја; запремина језера на КНУ је око 180.000 m3, 
	а његова површина око 4 ha;

	- водоакумулација Крива река - Кулинеја на Кривој реци на око 1.100 m н.в. 
	намењена је за најшири комплекс намена (уз регулацију водног режима, 
	противпожарну заштиту, рекреацију и друго) још и за рибарство, спортски 
	риболов, хидроенергетско коришћење и друге видове техничке употребе; висина 
	бране је 20 m, тип бране је насута брана од каменог набачаја; запремина 
	акумулације на КНУ је око 2.000.000 m3, 
	а њена површина око 16 ha.

	Микро водозахвати на подручју НПК предвиђени су на локацијама Мали Караман 
	(постојећи), на реци Дубока (ван природног резервата, испод полазне жичаре 
	Крчмар) и други, првенствено у функцији израде вештачког снега.

	Непосредне локације и техничка решења малих водоакумулација и 
	микро-водозахвата ближе ће се дефинисати у разради Просторног плана, израдом 
	одговарајућих студија локација, урбанистичких планова, урбанистичких и 
	инжињеријских пројеката.

	С обзиром на потребу очувања биодиверзитета, физичког (хидрографског и 
	биолошког) интегритета водотокова и утицаја на предеона обележја осетљиве 
	локације и техничке перформансе већине планираних малих брана и 
	водоакумулације (посебно Црвено језеро, Кадијевац, Гобеља и Јабланова 
	раван), које су дате у текстуалном делу и графичком приказу Просторног 
	плана, представљају генерално решење и не морају се сматрати стриктно 
	обавезујућим уколико се у складу са законом у детаљној разради утврди 
	значајан неповољан утицај на природне вредности и животну средину који се не 
	може успешно отклонити или компензовати (у складу са Проценом утицаја 
	конкретних пројеката - детаљније у Стратешкој процени). У току израде 
	пројеката изградње малих брана и водоакумулације: извршиће се по могућству 
	померање преградних профила изван зоне са режимом заштите II степена; и 
	предност у прихватању односно еколошком и урбанистичко-грађевинском 
	лиценцирању пројеката имаће мини акумулације чија је намена обезбеђење воде 
	за пиће и санитарно-хигијенску употребу.

	4.1.5. Хидроенергетика

	На подручју Просторног плана предвиђена је производња електричне енергије из 
	малих хидроелектрана, на основу водозахвата на водотоцима и малим 
	водоакумулацијама, претежно на подручју НПК, а са постројењима у заштитној 
	зони НПК. У том смислу, изградиће се осам малих хидроелектрана (у даљем 
	тексту: МХЕ), од чега једна на ивици подручја НПК и седам у заштитној зони 
	НПК, укупне инсталисане снаге од око 11 MW.

	На ивици подручја НПК, у зони III степена заштите, планирана је МХЕ "Дубока" 
	инсталисане снаге од око 0.3МW (Е=1,050.000 kwh), са водозахватом у Дубокој 
	испод природног резервата Дубока и са машинском зградом на ушћу Запланинске 
	реке.

	МХЕ на подручју заштитне зоне НПК су:

	1) две МХЕ "Самоковска река", од Кадијевца до Јошаничке Бање, укупне 
	инсталисане снаге од око 5,50 MW и то:

	- МХЕ "Самоковска река I" са водозахватом у кориту Самоковске реке испод 
	водоакумулације Кадијевац, укопаним деривационим цевоводом (који највећим 
	делом води кроз зону заштите III степена заштите НПК) и машинским зградама 
	на погодној микролокацији код улаза у НПК; укупни пад воде је око 700 m, а 
	оствариће се инсталисана снага од око 5,0 MWh (Е= 20,000.000 kwh);

	- МХЕ "Самоковска река II" лоцирана у Јошаничкој Бањи користиће употребљену 
	воду из МХЕ "Самоковске реке I", уз остваривање инсталисане снаге од 0,5 MWh 
	(Е=3,000.000 kwh);

	2) три МХЕ "Јабланова Раван - Рудничка река" укупне инсталисане снаге од око 
	3,83 MW, и то:

	- МХЕ "Лисина" са захватом воде из водоакумулације Јабланова раван и 
	инсталисаном снагом од 1,08 MW (Е=2,260.000 kwh);

	- МХЕ "Бабин брег" са инсталисаном снагом од 1,67 MW (Е= 6,800.000 kwh);

	- МХЕ "Рудница" са инсталисаном снагом од 1,08 MW (Е= 2,970.000 kwh).

	3) две МХЕ "Гобељска река" са водозахватима из Шутановачке реке и Гобељске 
	реке, укупне инсталисане снаге од око 1,25 MW, и то:

	- МХЕ "Ђорђевићи I" са водозахватом из Шутановачке реке на подручју НПК, 
	падом од 550 m и машинском зградом испод села Ђорђевићи, са инсталисаном 
	снагом од 0,75 MW (Е= 3,000.000 kwh);

	- МХЕ "Ђорђевићи II" са водозахватом из Гобељске реке на подручју НПК, падом 
	од 150 m и агрегатом у машинској згради МХЕ Ђорђевићи I, са инсталисаном 
	снагом од 0,50 MW (Е= 2,000.000 kwh).

	Поред наведених МХЕ, Просторним планом се резервише простор и за 
	потенцијалне локације МХЕ (што је графички приказано на рефералној карти 4. 
	и табеларно координатама тачака у Аналитичко-документационој основи 
	Просторног плана, на основу студије локација будућих МХЕ ЈП "Електропривреде 
	Србије" - Дирекција за стратегију и инвестиције из 2006. године).

4.2. Енергетска 
	инфраструктура

	Развој електроенергетске инфраструктуре на подручју Просторног плана 
	условљен је одређеним интервенцијама ван подручја Просторног плана које 
	обухватају: проширење и реконструкцију ТС 110/35 kV "Рашка" (која обухвата 
	комплетирање два далеководна поља 110 kV "Краљево 3" и 110/х "Копаоник", као 
	и замену трансформатора снаге 20 MVA на 31.5 MVA, тако да инсталисана снага 
	у ТС 110/35 kV "Рашка" буде 2 х 31.5 MVA); изградњу новог ДВ 35 kV од ТС 
	110/35 kV "Рашка" до излаза из ТС "Рашка 2" (чиме се раздваја напајања ТС 
	35/10 kV "Рашка 1" и "Рашка 2" са извода Рудница и добија директан далековод 
	до Руднице односно Копаоника), ради обезбеђења резервног напајања подручја 
	НПК; и реконструкцију постојеће ТС 35/10 kV "Рудница".

	Развој енергетске инфраструктуре на подручју Просторног плана засниваће се 
	на: успостављању ефикасног система управљања и коришћења енергетских 
	објеката и мреже, повезивању малих хидроелектрана у електроенергетски 
	систем, као и на коришћењу алтернативних извора енергије.

	4.2.1. Инсталисана снага електроенергије

	За обрачун вршне потрошње електричне енергије усвојени су следећи параметри 
	по врстама корисника и локалитетима: 3,5 КW по стационарном кориснику за 
	туристичке локалитете у висинској зони НПК; 2,5 КW по становнику, односно 1 
	КW по лежају за одмаралишта, пансионе и викенд куће у заштитној зони НПК и 
	0,1 КW по излетнику. Укупна инсталисана снага електроенергије обрачуната по 
	наведеним нормативима износи за гранични капацитет подручја Просторног плана 
	око 104,33 MW, и то за: подручје НПК укупно око 42,80 MW (од тога за 
	стационарне госте и запослене на локалитетима Суво Рудиште 28,00 MW, Јарам 
	1,10 MW, Сребрнац 5,25 MW, Рендара 7,30 MW и Запланина 0,35 MW, као и око 
	0,80 MW за дневне излетнике), и за заштитну зону НПК укупно око 61,53 MW 
	(30,60 MW за локално становништво, 30,00 MW за стационарне кориснике и 0,93 
	MW за дневне излетнике).

	За обрачун вршне потрошње електричне енергије за потребе жичара усвојен је 
	параметар од 60 КW на 100 метара висинске разлике инсталације. Укупна 
	инсталисана снага електроенергије за потребе жичара, обрачуната по наведеном 
	нормативу за 81 жичару (24 постојеће и 57 планираних, укључујући и три 
	гондолске жичаре), укупне висинске разлике од око 25.000 m износи око 15 MW. 
	За све гондоле и жичаре седежнице предвиђени су и резервни дизел агрегати.

	4.2.2. Далеководи и трафостанице на подручју НПК

Далеководи и трафостанице 
	110 kV

	За обезбеђење поузданог напајања електричном енергијом конзумног подручја 
	НПК превиђа се:

	- изградња ТС 110/х "Копаоник" на Сувом Рудишту (локација Крст) у близини 
	постојеће ТС 35/10 kV, која ће се састојати из пет поља: ДВ према Рашкој, ДВ 
	према Брзећу (Брусу), ДВ према Белом Брду, Лешку и даље и два трафо поља 
	крајње снаге 2 х 20 MVA;

	- преусмеравање постојећег ДВ 110 (35)kV Рашка-Копаоник (који ради под 
	напоном 35 kV) на будућу локацију ТС 110/х "Копаоник";

	- изградња ДВ 110(35) kV Брзеће -ТС 110/х "Копаоник" у циљу реализације 
	двостраног напајања конзумног подручја;

	- систем даљинског управљања ТС 110/х "Копаоник".

	Постојећи и планирани ДВ 110 (35) kV су ваздушни и пружају се највећим делом 
	кроз зону заштите III степена и само мањим делом кроз зону заштите II 
	степена НПК. У дугорочној перспективи, ради заштите природних вредности НПК, 
	на појединим локалитетима извршиће се каблирање краћих деоница ових ДВ.

Далеководи и трафостанице 
	35 kV

	Постојећи ДВ 35 kV на релацији Рудница - Суво Рудиште се задржава. Постојећа 
	ТС 35/10(20) kV "Копаоник" на Сувом Рудишту биће реконструисана, односно 
	прилагођена будућој трансформацији на нивоу 110 kV, као и систему даљинског 
	управљања, док ће секундарну напони бити прилагођени концепцији постојеће 
	мреже. У зависности од усвојеног напонског нивоа предвиђа се изградња новог 
	ДВ од планиране ТС 110/х "Копаоник" до постојеће ТС 35/10(20) "Копаоник". Од 
	ТС 110/х "Копаоник" према Белом Брду предвиђена је изградња ДВ 35 kV.

Далеководи и трафостанице 
	20 и 10 kV

	ДВ и ТС 20 kV представљаће основу далеководне мреже подручја НПК. С обзиром 
	да већина постојећих ДВ 10 kV већ може да прими напон од 20 kV, увођење овог 
	напона неће захтевати велике материјалне трошкове (од 45 постојећих 
	кабловских деоница, 36 је припремљено за напон од 20 kV). Сви нови 
	далеководи у овој категорији биће на 20 kV и радиће се као кабловски, са 
	степеном изолације од 24 kV, са обавезном четвртом (резервном) жилом по 
	сваком воду. Постојећи трожилни ДВ 10 kV који нису ремонтовани биће замењени 
	ВН опремом са степеном изолације 24 kV и превезивним трансформаторима 10(20) 
	kV. Од постојећих кабловских ДВ 10 kV треба реконструисати, односно заменити 
	следеће ДВ: Депаданс, Војни дом - Марина вода - Јарам - ТВ стара и направити 
	петљу Јарам - Леденице и Водовод - Суви Јелак - Депаданс. Главне нове 
	кабловске деонице 20 kV са ТС 20/0,4 kV инсталираће се за потребе локалитета 
	туристичких подцентара Суво Рудиште, Јарам, Сребрнац и Рендара, као и 
	подсистема алпских скијашких жичара изнад Ђорђевића, Црне Главе, Криве реке, 
	Јошаничке Бање, Равништа, Белог Брда и друго. Поступно се укидају сви 
	ваздушни далеководи ниже напонске категорије на подручју НПК, а у заштитној 
	зони НПК се могу задржати.

	Од 41 ТС 10(20)/0,4 kV (укупне инсталисане снаге од око 32 MW), 37 испуњава 
	услов за прелазак на напон од 20 kV. Од постојећих ТС 10/0.4 kV 
	реконструисаће се ТС Депаданс, Врх-жичара, Стара успињача, Војни дом и ТВ 
	стара. Све нове ТС у овој категорији на подручју НПК градиће се за 
	трансформацију на нивоу 20 kV (односно као ТС 20/0,4 kV).

	Нисконапонска мрежа на подручју НПК од ТС 20/0.4 kV до потрошача биће 
	највећим делом кабловска.

	4.2.3. Далеководи и трафостанице у заштитној зони НПК

Далеководи и трафостанице 
	110 kV

	За обезбеђење поузданог напајања електричном енергијом предвиђа се изградња 
	ТС 110/х у Брзећу, пребацивање постојећег ДВ 110 (35)kV Брус-Брзеће, који 
	ради под напоном 35kV на напон 110kV и његово преусмеравање на будућу 
	локацију ТС 110/х "Брзеће". На овај начин се стварају услови за изградњу ДВ 
	од ТС 110/х "Брзеће" ка ТС 110/х "Копаоник".

Далеководи и трафостанице 
	35 kV

	Постојећи ДВ 35kV Рудница - Копаоник (Суво Рудиште), Рудница - Лешак - Бело 
	Брдо и Рашка - Брвеник - Јошаничка Бања се задржавају. Постојеће ТС 35/10 kV 
	у Јошаничкој Бањи и Белом Брду се задржавају. Постојећа ТС у Брзећу 35/10 kV 
	биће реконструисана, односно прилагођена будућој трансформацији на нивоу 110 
	kV, а секундарни напони биће прилагођени концепцији постојеће мреже.

	Ради обезбеђивања сигурности напајања и планиране енергетске потрошње Криве 
	Реке, предвиђена је изградња новог ДВ 35kV од планиране ТС 110/х Брзеће 
	(преко Гочманаца и Мраморске реке, пратећи трасу планираног кружног пута) и 
	од постојеће 35/10kV Јошаничка Бања (пратећи трасу планиране железничке 
	пруге) до планиране ТС 35/10(20)kV Крива Река.

Далеководи и трафостанице 
	10 kV

	Постојећи ваздушни ДВ 10kV од Брзећа, Јошаничке бање, Брвеника, Рашке, 
	Руднице и Белог Брда, којима се напајају подкопаоничка насеља, као и 
	постојеће ТС 10/04kV се задржавају, а по потреби предвиђа се и њихова 
	реконструкција. Планирани ДВ 10kV биће каблирани (уз могућност постављања и 
	ваздушних).

	Нове ТС и ДВ ове категорије у заштитној зони НПК градиће се за потребе 
	туристичко-сеоских насеља и осталих сеоских насеља, као и за потребе жичара 
	у секторима алпских скијалишта.

	4.2.4. Повезивање малих хидроелектрана на електроенергетски систем

	Изградњом осам МХЕ према утврђеним хидропотенцијалима (укупне снаге 10,88 
	MW), повећаће се сигурност у напајању електричном енергијом подкопаоничких 
	насеља. Повезивање планираних МХЕ на електроенергетски систем извршиће се на 
	следећи начин:

	- МХЕ "Дубока" ваздушним ДВ 10kV са постојећим ДВ 10kV Брзеће-Ђерекаре;

	- МХЕ "Самоковска река I" и "Самоковска река II" кабловском везом са ТС 
	20/0,4 kV на Јелачића стругари, где се повезује са постојећим каблираним 
	далеководом 10(20) kV;

	- МХЕ "Лисина", "Бабин Брег" и "Рудница" ваздушним ДВ 10kV до постојећег 
	ваздушног ДВ 10 kV;

	- МХЕ "Ђорђевићи I" и "Ђорђевићи II" ваздушним ДВ 10kV са постојећеим ДВ 10 
	kV Јошаничка Бања - Црна Глава.

	4.2.5. Производња енергије из алтернативних обновљивих извора

	На подручју Просторног плана предвиђена је производња еколошки прихватљивих 
	облика енергије и из других алтернативних, обновљивих извора и то:

	1) соларне енергије, применом разних врста пасивних соларних система (у 
	којима објект представља пријемник који захвата и чува највећи део енергије) 
	и активних соларних система (који захватају енергију инсталисањем посебне 
	опреме), на подручју НПК само на грађевинским површинама у зони III степена 
	заштите, а у заштитној зони НПК без ограничења; као оптималан начин активне 
	производње соларне енергије на Копаонику (у заштитној зони НПК) предвиђа се 
	санација површинског копа рудника Суво Рудиште у соларну енергану и 
	подземних галерија истог рудника у термални колектор за сезонску акумулацију 
	топле воде, чиме би се обезбедила чиста енергија за грејање туристичког 
	комплекса Суво Рудиште (истраживачки пројект рађен у ИАУС);

	2) еолске енергије, само у заштитној зони НПК, изградњом ветрогенератора 
	одговарајуће снаге (великих од 2 MW, средњих од 50 до 100 kV, или малих од 
	10 kV, који су посебно погодни за рурална подручја), након детаљне анализе и 
	избора локација (ветровите позиције са довољним растојањем од скијашких 
	стаза, шума, насеља и туристичких објеката), при чему се, прелиминарно, 
	предност даје источној страни Копаоника;

	3) геотермалне енергије, укључивањем термоминералних вода Јошаничке Бање у 
	функцију грејања, туристичке понуде, пољопривреди и друго, уз наставак 
	истраживања и лоцирања примарних лежишта геотермалне енергије на подручју 
	Копаоника;

	4) енергије биомасе, као обновљивог извора енергије, који нема негативан 
	утицај на природну средину, уколико се правилно експлоатише (нпр. коришћење 
	дрвних отпада ка у шумарству и преради дрвета, коришћење зелене масе за 
	производњу гаса и ђубрива и слично); производња само у заштитној зони НПК;

	5) енергије био-гаса, из канализационог муља ППОВ и стајњака фарми у 
	заштитној зони НП.

	Примена обновљивих извора енергије условљена је регулативним и подстицајним 
	мерама државе. Под повољним условима производње ове енергије могу се 
	очекивати следећи резултати: економска исплативост улагања у производњу 
	енергије, смањење загађења околине, супституција или смањење потрошње 
	електричне енергије и фосилних горива за грејање, повећање коришћења 
	локалних енергетских ресурса, смањење топлотних губитака, развој савремених 
	домаћих технологија и опреме и друго.

	4.2.6. Гасификација

	Гасификација подручја Просторног плана је оправдана и пожељна, посебно за 
	потребе грејања у висинској зони НПК, будући да је гас еколошки прихватљив и 
	економски исплатив енергент. За потребу гасификације планирају се два 
	система инфраструктурне мреже који ће се реализовати фазно:

	1) у првој фази реализоваће се инфраструктурна мрежа за течни гас (насељска 
	мрежа за туристичка насеља у висинској зони Копаоника) и мерна гасна 
	регулациона станица (МГРС) за капацитет до 3 MW, а који се може проширити у 
	зависности од потреба;

	2) у другој фази реализоваће се гасовод Брзеће - Копаоник, као део будућег 
	магистралног прстена из правца Крушевца, за који се резервише коридор у зони 
	заштитног појаса регионалног пута 218а Брзеће - Копаоник.

4.3. Телекомуникациона 
	инфраструктура

	Развој телекомуникационе мреже на подручју Просторног плана засниваће се на 
	успостављању ефикасног система веза, како унутар НПК и заштитне зоне НПК, 
	тако и у њиховом повезивању са окружењем. Туристички комплекси и садржаји 
	НПК у висинској зони Копаоника, поред телефоније са свим савременим 
	сервисима, имаће и мреже за пренос података са великим брзинама, Интернет, 
	мултимедијалне сервисе, КДС и друго. С обзиром на топографске карактеристике 
	простора, основу инфраструктуре телекомуникационе мреже представљаће оптички 
	каблови и РР везе, са својим станицама и антенским стубовима (изграђене у 
	конфигурацији 1+1), и дигитални системи преноса, по могућству у СДХ 
	технологији, уз повезивање у прстенове.

	За обрачунавање дугорочног, граничног капацитета телефонских прикључака 
	примењени су следећи нормативи по врстама корисника: за стационарне туристе 
	и запослене једна веза на шест особа, за излетнике једна веза на 30 особа, а 
	за сталне становнике једна веза по домаћинству, уз корекцију броја 
	прикључака (за кориснике код којих ће бити мало импулса) увођењем двојника.

Табела 24. Пројекција 
	изградње јавне телефонске мреже




				Назив места

				Постојећи број

				Година 2008.

				Дугорочни концепт



				пре.

				Ком.

				м. мр.

				број претпл.

				за изградњу

				број претпл.

				за изградњу



				 

				 

				 

				 

				кому.

				м. мре.

				о.к.

				систем

				 

				комутац.

				м. мрежа

				о.к.



				Рашка

				 

				 

				 

				 

				300

				 

				 

				2x155Mb

				 

				80

				 

				 



				Кремиће

				-

				 

				 

				15

				 

				15*

				 

				 

				15

				 

				 

				 



				Бадањ

				-

				 

				 

				20

				 

				20*

				 

				 

				20

				 

				 

				 



				Семетеш

				-

				 

				 

				35

				 

				35*

				 

				 

				35

				 

				 

				 



				Тиохе

				10

				 

				10

				40

				 

				40*

				 

				 

				40

				 

				 

				 



				Јошаничка Б.

				160

				180

				380

				340

				360

				 

				 

				155Mb

				700

				240

				 

				18km



				Раковац

				20

				 

				20

				50

				 

				30*

				 

				 

				50

				 

				 

				5km



				Црна Глава

				-

				 

				 

				50

				 

				50*

				 

				 

				70

				 

				20*

				 



				Копаоник

				270

				400

				400

				300

				 

				 

				9km

				155Mb

				2000

				1600

				1400

				 



				Лисина

				-

				 

				 

				80

				150

				100

				6km

				155Mb

				800

				850

				800

				 



				Шипачина

				40

				 

				40

				70

				 

				80

				 

				 

				170

				 

				90*

				 



				Брус

				 

				 

				 

				 

				 

				 

				 

				155Mb

				 

				 

				 

				 



				Крива Река

				120

				190

				300

				130

				 

				 

				 

				 

				350

				150

				20

				4km



				Грашевци

				230

				360

				400

				360

				 

				 

				 

				 

				360

				 

				 

				155Mb



				Паљевштица

				10

				10

				20

				 

				 

				20

				 

				 

				20

				 

				 

				 



				Брзеће

				180

				384

				600

				200

				 

				 

				 

				155MbО

				600

				100

				 

				155Mb


 
 
 
 
 
 
 
 
155Mb
 
 
 
6km



				 

				 

				 

				 

				 

				 

				 

				 

				РР

				 

				 

				 

				 



				Ливађе

				50

				 

				80

				60

				 

				-

				 

				 

				90

				 

				30

				 



				Гочманци

				20

				 

				20

				40

				 

				20

				 

				 

				40

				 

				 

				 



				Кнежево

				1

				 

				 

				30

				 

				30**

				3km

				 

				30

				 

				 

				 



				Равниште

				-

				 

				 

				25

				 

				25**

				 

				 

				25

				 

				 

				 



				Бозољин

				1

				 

				 

				40

				 

				40*

				 

				 

				40

				 

				 

				 



				Сребрнац

				 

				 

				 

				50

				50

				50

				4km

				 

				800

				750

				750

				155Mb



				Лепосавић

				 

				 

				 

				 

				 

				 

				 

				 

				 

				 

				 

				 



				Бело Брдо

				 

				 

				 

				70

				 

				70*

				 

				 

				250

				 

				50*

				 



				Гувниште

				 

				 

				 

				40

				 

				40*

				 

				 

				70

				 

				30*

				 



				Укупно

				1112

				 

				2260

				2195

				860

				220

				22km

				7x155 О

				6575

				3770

				3000

				3x155Мb


 
 
 
 
 
 
340*
(13km у
1x155
 
 
190*
33km


 
 
 
 
 
 
55**
Национал-
РР
 
 
 
(16km



				 

				 

				 

				 

				 

				 

				 

				ном парку)

				 

				 

				 

				 

				у НПК)




Напомене: * рурални радио - телефонски 
	систем ** бежични претплатнички (Wll) систем

	4.3.1. Телекомуникациона мрежа на подручју НПК

	Концепција развоја телекомуникационе мреже на подручју НПК заснива се на 
	побољшању постојећег стања, фазној изградњи мреже оптичких каблова у дужини 
	од око 55 km, радио релејних веза и аутоматских телефонских централа, као и 
	изградњи интерне телекомуникационе мреже.

	Побољшање постојећег стања обухвата:

	1) повећање броја веза на релацији Рашка - Копаоник изградњом СДХ система 
	преноса Рашка - Копаоник (СТМ1, крајњег капацитета 63 х 2 Mbit/s), који чине 
	радио-релејни систем Настасићко брдо - Копаоник/1 - Копаоник, с оптичким 
	приводима до Рашке и Копаоника, као и сам оптички кабл Копаоник (Конаци) - 
	Копаоника/1 (базна станица 064); систем ће бити у дигиталном прстену са 
	протоком (2,5 Gbit/s) што ће омогућити већи број веза и аутоматску заштиту 
	саобраћаја уколико дође до прекида оптичког кабла;

	2) замену постојеће АТЦ Суво Рудиште већом и савременијом АТЦ капацитета 
	2.000 бројева, чиме ће се остварити капацитет и омогућити реализација 
	савремених сервиса (центар за дистрибуцију Интернета, КДС и др.), неопходних 
	за функције НПК и савремени туризам;

	3) изградњу дистрибутивне мреже туристичких комплекса, обезбеђењем привода 
	из оптичких каблова и изградњом подземне приступне мреже; и

	4) изградњу базних РР станица: Копаоник/1 (базна 064), Велика Гобеља 
	(објекти РТС и Теленора) и Суво Рудиште - Панчићев врх (објекти РТС и 
	Теленора).

	Реализација основне мреже оптичких каблова предвиђа фазну изградњу око 31 km 
	траса на следећим деоницама:

	1) Рудница - Шипачина - Лисина - Викенд насеље - Копаоник/1 (базна станица 
	064) - Копаоник (Конаци), у дужини од око 14 km (од чега 4 km на подручју 
	НПК, 6 km на подручју заштитне зоне НПК и 4 km ван подручја Просторног 
	плана), већим делом у заштитном појасу регионалног пута Р-119а Рудница - 
	Копаоник до Репушких бачија, одакле се падином ски-стазе Сунчана долина 
	пружа до Базне станице 064, а на грађевинском подручју Сувог Рудишта кроз ТТ 
	канализацију до АТЦ Копаоник;

	2) Копаоник - Сребрнац - Рендара у дужини од око 9 km (све на подручју НПК), 
	већим делом у заштитном појасу регионалног пута Р-218а Копаоник - Брзеће, а 
	на грађевинском подручју Сувог Рудишта, Јарма и Сребрнца кроз ТТ 
	канализацију и у путном земљишту;

	3) Брзеће - Брегови - Сребрнац (синхронизовано с изградњом гондолске жичаре 
	на истом правцу) у дужини од око 6 km (од чега на подручју НПК око 4 km и 2 
	km у заштитној зони НПК) већим делом у коридору гондоле, коришћењем оптичког 
	кабла (ОПГЊ) који се уграђује уз земљоводно уже и користи за постављање по 
	далеководима;

	4) Јошаничка Бања - Копаоник (предуслов развоја мобилне телефоније и базних 
	станица на том правцу) у дужини од око 18 km (од чега око 12 km на подручју 
	НПК и 6 km у заштитној зони НПК), већим делом у заштитном појасу регионалног 
	пут Р-119а Јошаничка Бања - Копаоник;

	5) Рендара - Крива Река у дужини од 4 km (од чега 2 km на подручју НПК и 2 
	km у заштитној зони НПК).

	Приликом изградње оптичких каблова, у исти ров постављаће се полиетиленске 
	(ПЕ) цеви, кроз које могу да се увуку каблови за КДС, Интернет и слично.

	Развојем РР веза предвиђа се повезивање на следећим правцима:

	1) Мрамор - Караман - Копаоник у функцији повезивања туристичких центара 
	Брзеће и Копаоник, а служиће и другим корисницима (Војска, МУП, ЈП 
	"Национални парк Копаоник"); реализација подразумева подизање антенског 
	стуба и постављање контејнера на локацији Караман (1.904 m н.в.);

	2) Велика Гобеља - Суво Рудиште (Панчићев врх);

	3) Рашка - Копаоник, у функцији повезивања општинског центра Рашка и 
	Копаоника, а већим делом ће служити за руралну телефонију, изнајмљивање 
	другим корисницима и као додатна заштита прстена.

	Планирана мрежа оптичких каблова и РР веза омогућиће рад система преноса у 
	облику прстена, који ће покривати све постојеће и планиране туристичке 
	комплексе на подручју НПК и већину насеља у заштитној зони НПК. Системи 
	преноса који ће бити повезани у прстенове су:

	1) Рашка - Копаоник/1 - Копаоник - Викенд насеље (Лисина) - Рудница -Рашка, 
	у првој фази; односно Рашка - Баљевац - Јошаничка Бања - Копаоник - Викенд 
	насеље (Лисина) - Рудница - Рашка, у другој фази; и

	2) Брзеће - Мрамор - Копаоник - Сребрнац - Брзеће.

	За потребе туристичких комплекса у висинској зони НПК, изградиће се једна 
	нова АТЦ на Сребрнцу капацитета 800 бројева, која ће покривати Сребрнац (300 
	бројева), Јарам (100 бројева) и Рендару (400 бројева). У зависности од 
	локације и величине приступне мреже, поједини локалитети биће, или класично 
	везани на АТЦ, или са системом преноса и концентратором.

	Развој телекомуникационе мреже на подручју НПК у функцији је обезбеђења 
	заштите природних вредности и безбедности у простору НПК. Интерна 
	комуникација у оквиру ове мреже вршиће се преко фиксних репетиторских 
	станица (базне станице Гобеља и Панчићев врх), мобилних станица и станица у 
	теренским возилима, а захтева постојање централе са диспечером и центром за 
	надгледање и управљање целом мрежом. Телекомуникациона мрежа НПК може да 
	буде аналогна (где сваки корисник има свој канал, као на пример МУП, ЕПС и 
	друге) и дигитална, чији корисници имају своје канале (мреже) и бројеве, али 
	и могућност повезивања у оба смера са осталим корисницима, како у оквиру ове 
	мреже, тако и са јавном телефонском мрежом. ЈП "Национални парк Копаоник" 
	као власник мреже, може део својих капацитета да изда у закуп 
	заинтересованим субјектима (Предузеће за путеве, ЈП "Србијашуме", 
	Противградна заштита, Горска служба спасавања и слично). Опрема 
	телекомуникационе мреже НПК радиће на нижим фреквенцијама и са већим 
	излазним снагама него мобилна телефонија, па јој то омогућава знатно већи 
	домет, а оптичке препреке знатно мање утичу на квалитет везе. 
	Телекомуникациона мрежа покриваће подручје НПК и заштитне зоне НПК и биће 
	организована на следећи начин:

	1) централа, диспечер и центар за надгледање и управљање мрежом били би у 
	згради Управе ТЦ Копаоник на Сувом Рудишту;

	2) прва базна станица била би на Гобељи, која би са зградом Управе ТЦ била 
	повезана дигиталном радио везом (2 Mbit/s) и покривала би територије 
	катастарских општина Крива Река, Паљевштица, Ливађе, Гочманци, Брзеће, Црна 
	Глава, Копаоник и Бадањ све до Кадијевца, као и делове Јошаничке Бање и 
	Раковца;

	3) друга базна станица, била би на Сувом Рудишту (Панчићев врх) и покривала 
	би катастарске општине Кнежево, Равниште, Бозољин, Ново Брдо, Гувниште, 
	Шипачина и Лисина, као и делове Тиоха и Семетеша;

	4) остали делови подручја НПК користили би могућност да две учесничке 
	станице комуницирају и кад нису у домету базне станице, као и јавну фиксну 
	или мобилну телефонску мрежу.

	Развој посебних телекомуникационих мрежа осталих корисника (МУП, ЕПС, 
	Војска, Горска службе спасавања, ЈП "Национални парк Копаоник", Управа ТЦ 
	Копаоник и друге) са сопственом инфраструктуром, третираће се на исти начин 
	као и инфраструктура јавних мрежа.

	У туристичким комплексима у висинској зони Копаоника - Суво Рудиште, 
	Сребрнац и Рендара предвиђено је функционисање поштанских јединица. Поред 
	класичних поштанских услуга, биће омогућено слање факса, електронске поште, 
	као и коришћење Интернета. Такође, предвиђено је постављање јавних 
	телефонских говорница у туристичким комплексима и полазиштима главних 
	жичара, где то услови дозвољавају. У телекомуникационим објектима, као 
	резервно напајање, треба предвидети и дизел агрегате.

	4.3.2. Телекомуникациона мрежа у заштитној зони НПК

	Концепција развоја телекомуникационе мреже у заштитној зони НПК обухвата 
	побољшање постојећег стања, фазну изградњу мреже оптичких каблова и 
	приступне мреже подкопаоничких насеља, обезбеђењем привода из оптичких 
	каблова, РР веза и АТЦ, као и изградњу интерне телекомуникационе мреже 
	подручја НПК, која ће покривати и већи део заштитне зоне НПК.

	Развој мреже оптичких каблова у заштитној зони НПК обухвата фазну изградњу 
	28 km траса на следећим деоницама:

	1) Рудница - Шипачина - Лисина - викенд насеље - Копаоник, у дужини од око 
	14 km, од чега око 6 km на подручју заштитне зоне НПК, већим делом у 
	заштитном појасу регионалног пута Р-119а Рудница - Копаоник;

	2) Брзеће - Брегови - Сребрнац, у дужини од око 6 km, од чега око 2 km на 
	подручју заштитне зоне НПК, већим делом у грађевинском подручју Брзећа у 
	коридору пута, ТТ канализацији и коридору планиране гондоле Брзеће - Брегови 
	- Сребрнац;

	3) Јошаничка Бања - Копаоник, у дужини од око 18 km, од чега око 6 km на 
	подручју заштитне зоне НПК, већим делом у заштитном појасу регионалног пута 
	Р-119а Јошаничка Бања - Копаоник и коридору планиране гондоле Јошаничка Бања – Кокоровац 
	- Вучак;

	4) Брзеће - Мрамор, као привод за РР везу Мрамор – Копаоник 
	и насеље Кнежево, у дужини од око 3 km, у коридору пута;

	5) Сребрнац - Рендара - Крива Река, у функцији стварања прстена Брус - 
	Брзеће - Мрамор - Копаоник - Сребрнац - Крива Река - Брус, у дужини од око 4 
	km; на тај начин, дигитална централа Брус биће у истом прстену са својим 
	издвојеним степенима, као и дигитална централа Рашка;

	6) Јошаничка Бања - Плоча - Александровац, у дужини од око 5 km, у функцији 
	адекватне везе с насељем Раковац и другим насељима у овом делу заштитне зоне 
	НПК.

	Планираним системима преноса решиће се проблем веза као и капацитет АТЦ за 
	све могуће кориснике у заштитној зони НПК. АТЦ ће представљати издвојени 
	степен дигиталних централа из Рашке и Бруса и, поред класичних, располагаће 
	са базним ИСДН прикључцима, док би примарни ИСДН прикључци стизали из Рашке 
	или Бруса кроз системе преноса. У Јошаничкој Бањи предвиђа се замена 
	постојеће АТЦ већом и савременијом (капацитета 600 бројева).

	Планиране АТЦ у заштитној зони НПК су:

	1) АТЦ Викенд насеље (Лисина) капацитета 800 бројева, а по потреби и АТЦ 
	Шипачина (која ће у зависности од локације и величине приступне мреже бити, 
	или класично везана на АТЦ, или ће имати концентратор) на територији општине 
	Рашка;

	2) АТЦ Мрамор, која би покривала РР везу Мрамор - Караман - Копаоник, 
	такмичарске ски-стазе Запланина, Дубока, Бела реке и Леденице, као и 
	катастарске општине Кнежево, Равниште и део Брзећа, на територији општине 
	Брус.

	Приступне (месне) мреже у подкопаоничким насељима ће се, због повећања 
	капацитета, реконструисати, док ће се у оквиру планираних туристичких 
	локалитета изградити подземна мрежа.

	Телекомуникационе везе за насеља која су ван траса оптичких каблова, решиће 
	се руралном телефонијом која ће покривати:

	1) Бозољин, Равниште и Кнежево, до изградње оптичких каблова, као и Бело 
	Брдо и Гувниште сигналима са локације Суво Рудиште (Панчићев врх);

	2) Црну Главу сигналима са локације Гобеља;

	3) Кремиће, Бадањ и Семетеш индиректно сигналима са локације Копаоника/1, 
	који би се прослеђивали преко локације Голија, одакле је предвиђено 
	покривање и подголијских села, која припадају општини Рашка.

	У већим туристичким насељима у заштитној зони НПК - Јошаничкој Бањи, Брзећу, 
	Лисини, Кривој реци, Белом Брду и друго, предвиђене су поштанске јединице, у 
	којима ће, поред класичних поштанских услуга, бити обезбеђени услови и за 
	друге савремене системе комуникације, као и за постављање јавних телефонских 
	говорница.

4.4. Комунална опрема

	Један од битних предуслова развоја подручја Просторног плана је унапређење 
	комуналне опреме, посебно у погледу уређења туристичких центара и санитације 
	сеоских насеља.

	Зелене и млечне пијаце предвиђене су у подцентрима Суво Рудиште и Сребрнац, 
	претежно за сеоске производе из подкопаоничких подручја општина Рашка, Брус 
	и Лепосавић.

	Развој система топлификације засниваће се на критеријумима еколошке и 
	економске подобности система. За туристичке локалитете у висинској зони НПК, 
	одговарајућим урбанистичким плановима утврдиће се трасе топловода са 
	позицијама централних енергана, уз поштовање следећих критеријума: за избор 
	референтног енергента приоритет је гас, а као допунски извори дозвољени су 
	соларна енергија, електрична енергија и алтернативно, за појединачне 
	објекте, чврсто гориво и то само дрво; положај топлане треба да буде на 
	погодној локацији која је довољно и равномерно удаљена од већине корисника; 
	укидање постојећих котларница на течна горива, односно прилагођавање 
	топлотних подстаница, уз задржавање електрокотлова као алтернативе; 
	побољшања топлотне изолације, са аспекта економије грејања, при изградњи и 
	реконструкцији објеката; и коришћење могућности повезивања у јединствене 
	системе грејања осталих подцелина у висинској зони. До реализације система 
	топлификације на подручју НПК обавезно је уградити филтере на свим димњацима 
	котларница. У заштитној зони НПК избор енергената биће слободнији, а у 
	перспективи предност се такође даје гасу и обновљивим алтернативним изворима 
	енергије.

	Решења за евакуацију комуналног отпада биће примерена конфигурацијским и 
	климатским условима, потребама и режимима заштите НПК и заштитне зоне НПК, 
	односно уређења туристичких локалитета и насеља. Евакуација ће се вршити 
	целе године и посебно ће бити прилагођена зимским условима. У првој етапи, 
	неселекционисани отпад ће се депоновати на заједничкој депонији (у оквиру 
	заштитне зоне НПК, или ван подручја Просторног плана), а у наредној етапи би 
	се вршило селективно сакупљање и централизована прерада и рециклажа отпада 
	(ван подручја Просторног плана).

	Базе за одржавање путева предвиђене су на Сувом Рудишту - Репушке бачије 
	(постојећа) и на Сребрнцу (планирана).

	Главна ватрогасна служба подручја НПК предвиђена је на Сребрнцу, а помоћна 
	на Сувом Рудишту.

	Технички сервиси (ауто-сервиси, сервиси грађевинских објеката, техничке 
	инфраструктуре и комуналне опреме) предвиђени су на Сувом Рудишту и 
	Сребрнцу.

	Сервиси жичара, ски-стаза и опреме предвиђени су на Сувом Рудишту (Репушке 
	бачије) и на Сребрнцу.

	Посебно значајним сматра се увођење елемената урбокомуналне опреме за 
	уређење јавних површина. У оквиру туристичких комплекса и других садржаја на 
	подручју НПК посебна пажња посветиће се уређењу јавних паркинга, аутобуских 
	стајалишта, паркова, скверова, линијског зеленила и другог. У заштитној зони 
	НПК унапредиће се уређеност и опремљеност јавних површина насеља, зелених 
	пијаца, гробаља и другог.

	IV. КРИТЕРИЈУМИ, УСЛОВИ И РЕЖИМИ ЗАШТИТЕ, УРЕЂЕЊА И КОРИШЋЕЊА ПОДРУЧЈА ПЛАНА

1. Гранични капацитети 
	простора

	Развој, уређење и коришћење подручја Просторног плана приоритетно су 
	условљени критеријумима, условима и режимима заштите и културолошког 
	коришћења НПК, посебно у границама подручја НПК, а затим у границама 
	подручја непосредне заштите НПК у оквиру заштитне зоне НПК. Критеријуми, 
	услови и режими заштите и културолошког коришћења НПК засновани су на 
	одрживом капацитету простора НПК, у чијој евалуацији се синтетизују 
	еколошке, културолошке, социјалне и економске компоненте одрживог развоја 
	подручја Просторног плана. Одрживи капацитет у наведеном смислу представља 
	максимални степен коришћења простора, без знатнијег угрожавања његове 
	природне и традиционално створене средине, а уз оптимално очување, 
	унапређење и ревитализацију природних и непокретних добара, али исто тако и 
	локалног становништва, његовог етно-идентитета, етно-традиције и производње 
	у контексту развоја савременог планинског туризма и комплементарних 
	активности.

	Одрживи капацитет простора НПК мери се максималним бројем једновремених 
	корисника (са мотивима презентације НПК, туризма, рекреације и спорта, 
	пословања и осталог), који се у једном тренутку могу наћи у простору НПК у 
	условима његове максималне приступачности, али и максималне рањивости, 
	односно у летњем периоду. С обзиром да су посетиоци НПК истовремено и 
	туристи, рекреативци и спортисти, који у летњем периоду могу да користе 
	готово читав простор НПК и за које се понуда организује на комерцијалним 
	принципима, гранични капацитет НПК изражен је максималним збиром корисника - 
	туристичких лежаја, дневних излетника из заштитне зоне НПК и из ближег 
	окружења подручја Просторног плана, као и запослених. Међутим, са истим 
	бројем граничних туристичких лежаја и нешто повећаним бројем запослених, 
	подручје НПК у зимском периоду може са прими знатно више дневних излетника 
	него у летњем периоду, будући да је тражња усмерена према ограниченим 
	просторима скијалишта и туристичких комплекса, под снегом, ван вегетационог 
	периода и без саобраћајне приступачности највећег дела подручја НПК.

	За одређивање граничног капацитета подручја НПК у летњем периоду усвојени су 
	следећи нормативи: један корисник по хектару у зони I степена заштите НПК, 
	1,5 корисник по хектару у зони II степена заштите НПК и два корисника по 
	хектару у зони III степена заштите НПК. За заштитну зону НПК не утврђује се 
	норматив граничног капацитета простора, већ се рачуна са оријентационим 
	индикатором од три корисника по хектару.

	Применом наведених норматива, утврђени су следећи гранични капацитети 
	простора по установљеним зонама заштите НПК:

	1) у зони I степена заштите, на укупној површини од око 1.459 ha - до 1.459 
	једновремених корисника, од тога у општини Рашка до 992 корисника и у 
	општини Брус до 467 корисника;

	2) у зони II степена заштите на укупној површини од око 3.579 ha - до 5.368 
	једновремених корисника, од тога у општини Рашка до 4.825 корисника, у 
	општини Брус до 544 и у општини Лепосавић до осам корисника;

	3) у зони III степена заштите на укупној површини од око 7.068 ha - до 
	14.136 једновремена корисника, од тога у општини Рашка до 7.356 корисника и 
	у општини Брус до 6.780 корисника;

	4) укупно до 20.963 корисника (у општини Рашка до 13.173 и у општини Брус до 
	7.791), заокружено 21.000 корисника у летњем периоду; у оквиру овог 
	капацитета планирано је 12.400 туристичких лежаја и 6.000 једновремених 
	дневних излетника и 2.565 запослених.

	У зимском периоду, зависно од реалних потенцијала простора у десет сектора 
	планираног алпског скијалишта, гранични капацитет једновремених корисника 
	ски-стаза, жичара и туристичких комплекса на подручју НПК је нешто већи и 
	утврђује се на око 23.000, од тога 15.000 једновремених алпских скијаша 
	(8.690 стационирано у туристичким комплексима на подручју НПК и 6.270 
	скијаша - дневних излетника), 3.710 стационарних нескијаша и нордијских 
	скијаша, 1.740 дневних излетника - нескијаша и нордијских скијаша и 2.595 
	запослених.

	Гранични капацитети грла стоке у прегонском узгоју на подручју НПК утврдиће 
	се након детаљних истраживања у посебном Програму пољопривреде за подручје 
	Просторног плана, а гранични капацитети високе и ниске ловне дивљачи у 
	узгојним резерватима на подручју НПК у Ловној основи подручја Просторног 
	плана.

	У заштитној зони НПК, на укупној површини од око 20.538 ha - предвиђено је 
	оријентационо до 61.500 корисника, од тога: у општини Рашка око 31.100, у 
	општини Брус око 17.800 и у општини Лепосавић око 12.600 корисника. Овај 
	капацитет већи је од планираног капацитета заштитне зоне НПК у зимском 
	периоду - укупно око 56.250 корисника, од тога: око 12.250 сталних 
	становника, око 25.000 једновремених алпских скијаша (око 18.500 
	стационирано у секундарним туристичким центрима и туристичко-сеоским 
	насељима заштитне зоне НПК и око 6.500 скијаша - дневних излетника), око 
	10.000 стационарних нескијаша и нордијских скијаша, око 2.800 дневних 
	излетника нескијаша и нордијских скијаша и око 2.500 запослених. Гранични 
	капацитети грла стоке и ловне дивљачи биће утврђени у оквиру наведених 
	докумената Програма развоја пољопривреде и Ловне основе за подручје 
	Просторног плана.

2. Режими на подручју НПК 
	по зонама заштите

2.1. Режими у I степену 
	заштите

	2.1.1. Режими заштите природе и природних добара

	Режими очувања, заштите и унапређења природне средине и природних добара НПК 
	у рангу I степена заштите односе се на: угрожена тла и све изворе, природне 
	резервате и споменике природе (геолошке, геоморфолошке, хидролошке и 
	ботаничке, који се налазе претежно у зонама заштите II степена и мањим делом 
	у зони заштите III степена).

	Режими очувања, унапређења и заштите природе у рангу I степена односе се на 
	строгу заштиту тла, водотоке и изворе, као и на све представнике флоре и 
	фауне. Терени под строгом заштитом тла (са нагибом већим од 60% и угрожени 
	ексцесивном и јаком ерозијом) биће по правилу до висине од 1.700 m под 
	строго заштитном шумом, а изнад 1.700 m под строго заштитним пашњацима. 
	Коришћење ових терена може се дозволити само у преко потребним случајевима 
	за изградњу краћих деоница линеарних објеката, уз потребне мере обезбеђења и 
	аутохтоне обнове угрожене природе (краће деонице путева, нордијских и других 
	стаза, уз обезбеђење од клизања и одрона, уз прописно хидротехничко уређење 
	и обнову биљног покривача, деонице водовода и канализације и подземних 
	водова телефона и електрике уз обнову биљног покривача, односно изузетно 
	краће деонице надземних водова електрике, жичара и алпских скијашких стаза, 
	уз заштиту од ерозије и одговарајућу обнову биљног покривача). Појединачни 
	извори у зонама заштите II и III степена биће обележени и непосредно 
	заштићени од свих активности и свих видова градње, сем прописних 
	хидротехничких радова при активирању извора за водоснабдевање, али под 
	условом да је то предвиђено водопривредном основом НПК.

	Природни резервати који представљају највеће површине природних вредности 
	НПК биће строго заштићени од свих активности, које би на било који начин 
	могле да ометају природни развој и аутохтоност њихових природних вредности. 
	У природним резерватима ће се обављати само активности научних истраживања, 
	истраживачке едукације, унапређења и уређења природе и природних вредности, 
	по посебним програмима истраживања и уређења за сваки појединачни резерват, 
	као и ограничена и строго контролисана презентација посетиоцима, искључиво у 
	мањим групама са водичем и у складу са прописаним капацитетом простора. Осим 
	природно уређених и обележених пешачких стаза, одморишта и видиковаца и 
	изузетно мањих, привремених дрвених објеката за потребе истраживања и 
	уређења резервата у складу са поменутим програмима, никакве друге активности 
	ни објекти неће бити дозвољени. Наведене активности у резерватима одвијаће 
	се највећим делом у летњем периоду, док ће у зимском периоду, сем 
	истраживачима, бити дозвољен и организован приступ посетиоцима - нордијским 
	скијашима. Истраживачи и ангажовани на уређењу резервата прилазиће службеним 
	колским путевима до самих улаза у резервате, а посетиоци пешице или 
	организованим службеним превозом. Сви улази у резервате биће обележени 
	(одморишта са надстрешницама и информативним таблама) и контролисани. 
	Пешачке и друге стазе поред резервата предвиђене су тако да се резервати 
	делом могу посматрати и споља са уређених одморишта и видиковаца. Природним 
	резерватима су захваћене бројне и разноврсне природне и културне вредности у 
	I и II степену (површине, тачкасти и линеарни објекти), али су оне све у 
	режиму I степена заштите.

	Споменици природе ван природних резервата заштићени су на мањим површинама и 
	са нешто мањим ограничењима него код природних резервата. Ове вредности биће 
	строго заштићене од свих активности које би могле да угрозе споменик у 
	целини, или да поремете његова својства. На споменицима природе могу се 
	обављати само научна истраживања, истраживачка едукација, програмирани 
	радови на уређењу природе споменика, као и слободнија презентација 
	посетиоцима, али такође по посебном програму кретања и понашања. Сем 
	природно уређених и обележених пешачких стаза, одморишта и видиковаца на 
	улазима у локалитете споменика, никакве друге активности и објекти нису 
	дозвољени. Геоморфолошки и геолошки споменици у контакту са алпским 
	скијашким теренима биће заобиђени жичарама и стазама; код хидролошких 
	споменика строго ће се очувати природни водни режим, што подразумева пажљиво 
	коришћење извора и врела за водоснабдевање (без екстремних инжењеријских 
	захвата), као и пажљиво коришћење заштићених водотокова у рангу I степена 
	(који ће обавезно имати I класу воде) за водоснабдевање, ограничено 
	коришћење хидроенергије, рекреацију и друго (изузев у случају противпожарне 
	заштите), што ће такође бити обухваћено програмом истраживања и уређења ових 
	споменика. У близини споменика природе могу се, у складу са програмом 
	истраживања и уређења споменика, изградити мањи објекти у функцији 
	истраживања и уређења. Пешачке и друге стазе поред локалитета споменика 
	природе биће конципиране тако да се споменици могу сагледати и из њихове 
	ближе и даље околине.

	2.1.2. Режими заштите непокретних културних добара

	Режими заштите, уређења и коришћења непокретних културних добара и њихових 
	заштићених околина односе се на објекте и локалитете споменика културе, 
	просторних културно-историјских целина, знаменитих места и археолошких 
	налазишта у оквиру површина у режимима заштите I, II и III степена НПК, која 
	су проглашена, у процедури за проглашавање, или евидентирана. Заштита 
	непокретних културних добара подразумева конзервацију, рестаурацију и 
	ревитализацију добара, уз њихово интегрисање са природом и природним 
	вредностима посредством простора заштићених околина објеката и заједничко 
	уклапање у одрживи развој НПК. Режими заштите по категоријама непокретних 
	културних добара на подручју НПК подразумеваће:

	1) заштита споменика културе (део Мијатовића јаза, у резервату "Козје стене" 
	и у зони II степена и спомен плоча Копаоничког партизанског одреда на 
	Раскрсници у зони II степена заштите НПК): санирање и природно уређење јаза, 
	уз могућност комплетне рестаурације; успостављање и природно уређење околине 
	јаза и спомен плоче за презентацију посетиоцима;

	2) заштита знаменитих места (култно место Метође у резервату "Метође", 
	споменик Ђачки гроб у зони II степена и споменик Јосифу Панчићу на 
	Панчићевом врху, у зони II степена): успостављање и природно уређење 
	заштићене околине места, без високе вегетације; очување изворног изгледа, 
	оригиналних материјала и натписа; рестаурација споменика Ј. Панчићу од 
	последица НАТО бомбардовања и омогућавање јавног приступа до споменика; 
	редовно одржавање објеката у складу са конзерваторско-рестаураторским 
	методама;

	3) заштита археолошких налазишта (локалитет "Небеске столице" у зони II 
	степена, локалитет Градина – Ђоров 
	мост у резервату "Козје стене", остаци средњевековног пута на Кукавици, у 
	резервату "Козје стене" и у зони III степена заштите, локалитет "Јела" у Д. 
	Запланини у зони III степена заштите, локалитет "Црквине" у Доњој Запланини 
	у зони III степена заштите, појединачни локалитети остатака средњевековног 
	рударења у резерватима и зонама II и III степена - Самоковка, Оштра чука, 
	Дубока, Суво рудиште, Брзећка река, Бела река, Трсове баре и Запланина): 
	конзервација и делом рестаурација налазишта и посебно уређење налазишта 
	погодних за презентацију посетиоцима; установљење и природно уређење околине 
	налазишта, без промене конфигурације терена, без сече стабала и пошумљавања; 
	забрана изградње инфраструктуре; контрола забране неовлашћеног ископавања.

2.2. Режими у II степену 
	заштите

	2.2.1. Режими заштите природе и природних добара

	Режими очувања, унапређења, заштите, уређења и коришћења природе и природних 
	добара НПК у рангу II степена заштите односе се на површине које су 
	Просторног плана утврђене као зоне II степена, као и део зона непосредне 
	санитарне заштите изворишта ван зона заштите II степена. Режими у рангу II 
	степена специфицирани су по површинама намењеним шумама, пашњацима, 
	појединачним објектима НПК, елементима садржаја рекреације, спорта, 
	саобраћаја, као и осталим мањим садржајима.

	Зоне заштите II степена унапређиваће се, штитити, уређивати и користити 
	режимом заштићене шуме посебне намене (која у овим зонама покрива највећи 
	део њихове површине и има предност над осталим наменама) и режимом 
	заштићених планинских пашњака.

	Заштићена шума посебне, намене као специфична категорија шуме, предвиђена је 
	претежно за општекорисне функције у погледу заштите природе, односно заштита 
	тла, очување пејзажно-амбијенталног лика простора, заштите флоре и фауне у 
	ширем смислу, као и заштите вода, заштите, истраживања и презентације 
	природних вредности, презентације природе и природних вредности посетиоцима, 
	рекреације и спорта. Овакав тип шуме подразумева типолошко газдовање са 
	циљем узгоја квалитетне шуме и лечења оболелих врста, уз остваривање 
	споредних економских ефеката кроз неопходну сечу у функцији узгоја. У оквиру 
	ове шуме предвиђен је и узгој дивљачи чији режим се уклапа у остале режиме 
	ове природне средине (са неопходним службеним садржајима у функцији узгоја 
	шуме и дивљачи).

	Заштићени планински пашњаци у оквиру зона II степена предвиђени су такође 
	претежно за опште-корисне функције у погледу заштите тла, очувања укупног 
	пејзажно-амбијенталног лика простора, заштите флоре и фауне, заштите вода, 
	заштите природних вредности, рекреације, спорта и ограничене прегонске 
	испаше зависно од биолошког капацитета травњака (у циљу одржавања пашњачке 
	вегетације, по одредбама Програма развоја пољопривреде НПК и заштитне зоне 
	НПК).

	Коришћење зона заштите II степена у функцији презентације вредности НПК, 
	рекреације, спорта, саобраћаја и других видова инфраструктуре, као и осталих 
	активности, одвијаће се под следећим режимима: забрањена је изградња 
	физичких садржаја супраструктуре, сем малих рустичних службених објеката у 
	функцији заштите и презентације НПК, шумарства и ловства, као и неопходних 
	објеката у функцији жичара (полазишта и излазишта са прописном санитацијом, 
	без угоститељских објеката), излетничких и планинарских стаза (склоништа од 
	невремена), у складу са одговарајућим програмима; од садржаја рекреације и 
	спорта у оквиру ТЦ Копаоник, кроз зоне II степена предвиђене су само 
	неопходне деонице жичара и алпских ски-стаза, уз минималну сечу шуме и 
	пажљиво пејзажно обликовање и затрављивање површина аутохтоним травним 
	састојинама, као и знатан део излетничко-планинарских и нордијскоскијашких 
	стаза, за које ће се претежно користити постојећи шумски и пашњачки путеви и 
	стазе, са успутним одмориштима и видиковцима (без објеката); од јавних 
	регионалних саобраћајница кроз зоне II степена предвиђене су неопходне краће 
	деонице постојећих и планираних регионалних и локалних путева, као и 
	планинске електричне железнице, на чијим трасама ће се обезбедити заштита 
	природе од угрожавања тла, воде и ваздуха; већина малих водоакумулација НПК 
	је у зони II степена заштите, што подразумева строги режим њихове изградње и 
	коришћења (изградња од природних, локалних материјала, натурално уређење 
	дела обале за рекреативно коришћење по одговарајућем урбанистичком 
	плану/пројекту са прописном санитацијом, без економског рибарства, са 
	могућим контролисаним спортским риболовом); у зони II степена су 
	микро-водозахвати из водотока, примарни цевоводи и каптаже извора, у складу 
	са одговарајућим плановима водне инфраструктуре; преко ове зоне прелазе 
	неопходне, мање деонице ваздушних далековода, као и кабловских 
	електроинсталација и телекомуникационих инсталација; у оквиру зоне II 
	степена на Панчићевом врху задржавају се садржаји специјалне намене, уз 
	услов прописне санитације објеката и упуштање пречишћених отпадних вода у 
	заштитну зону НПК, као и уз заштиту ваздуха, што важи и за телекомуникационе 
	објекте на дугим врховима.

	Законом прописани режими зона непосредне санитарне заштите изворишта у 
	оквиру зона заштите II степена у потпуности се уклапају у изнете режиме ових 
	зона.

	Режим очувања, унапређења и заштите природних вредности у рангу II степена 
	односи се на: станишта врста са статусом природних реткости (станиште 
	линцуре на локалитету Гарине у зони II степена и станиште ендемореликтне 
	врсте дневног лептира на локалитету Јарам - Беле стене), као и на бројне 
	врсте и станишта корисних инсеката у оквиру зона II степена заштите, затим 
	на планинске врхове, гребене планинских развођа, клисуре и речне долинеи на 
	све водотоке НПК ван водотока/хидролошких споменика природе у рангу I 
	степена заштите.

	Станиште линцуре на локалитету Гарине укључено је у зону II степена заштите 
	и штитиће се као природна ливада. На станишту дневног лептира спречиће се 
	обрастање пашњака смрчом. Станишта корисних инсеката, сем у природним 
	резерватима биће заштићена и у зонама II степена заштите, док ће се у зони 
	III степена заштите штитити само врсте. Планински врхови и гребени развођа 
	биће пажљиво пејзажно третирани, посебно у погледу обликовања горње границе 
	шуме и изградње жичара, пунктова полазишта алпских скијашких стаза и траса 
	електродалековода. Код клисура и речних долина посебно ће се штитити 
	долинске стране и изворишне челенке, ради очувања и унапређења еколошке 
	стабилности и пејзажно-амбијенталних вредности у духу "оаза дивљине" у НПК.

	2.2.2. Режими заштите непокретних културних добара

	Заштита непокретних културних добара у II степену односиће се на шест 
	сезонских бачија у зонама II и III степена заштите (Мека преседла, Гвоздац, 
	Циганска река, Беђировац, Дубока и Кадијевац), као евидентираних споменика 
	културе. Режими заштите ових објеката подразумевају очување њихове изворне 
	архитектуре у хоризонталном и вертикалном габариту, облика и нагиба кровова, 
	конструктивних и декоративних елемената, материјала и стилских 
	карактеристика, уз очување аутентичних намена, забрану преправки, доградње и 
	надградње и адекватно одржавање објеката, не само у функцији бачијарења, већ 
	и у функцији прихвата посетилаца на мотивима етно-хране и етно-производа. 
	Бачишта ће у обнови и реконструкцији задржати традиционални концентрисани 
	склоп стамбених, прерађивачко-магацинских и сточарских објеката, којима се 
	могу придодати и објекти/просторије за продају етно-производа и конзумирање 
	етно-хране, у складу са одговарајућим урбанистичким планом/пројектом. 
	Започета непланска викенд изградња у склопу бачија Гвоздац и Циганска река 
	биће стилски прилагођена традиционалној етно-архитектури по одредбама 
	урбанистичких планова ових локалитета.

2.3. Режими у III степену 
	заштите

	На свим површинама подручја НПК ван зона, површина и објеката у рангу I и II 
	степена, важиће режими III степена заштите, унапређења, уређења, изградње и 
	коришћења простора. Ови режими специфицирани су према намени територије за 
	шуме посебне намене, планинске пашњаке, планинске ливаде и оранице, за 
	садржаје понуде у простору рекреације, спорта и туризма, за туристичке 
	комплексе и пунктове, за саобраћај и остале видове инфраструктуре, као и за 
	остале садржаје. Цела површина зоне III степена ван зоне непосредне 
	санитарне заштите изворишта предвиђена је као шира зона заштите водних 
	ресурса НПК.

	Режим шума посебне намене у III степену заштите односи се на све шуме у 
	зонама III степена, са предношћу општекорисних над производним функцијама 
	(односно са производним функцијама које ће бити усклађене са узгојним 
	функцијама), у приближно равноправном односу са пашњацима и ливадама. У овој 
	шуми подразумева се типолошко газдовање са циљем узгоја квалитетне шуме уз 
	оздрављење оболелих шума. Унапређење газдовања овим шумама подразумеваће 
	увођење шумског реда, уређење шумских путева и остале шумске инфраструктуре 
	у функцији противпожарне заштите, заштите и узгоја дивљачи и друго.

	Будуће пошумљавање и сеча ове шуме у знатној мери ће бити одређени 
	предвиђеним распоредом садржаја понуде у простору, подцентара и пунктова 
	рекреације, спорта и туризма (алпске скијашке стазе и жичаре, подцентри и 
	пунктови ТЦ Копаоник), бачишта, нових саобраћајница и нових садржаја осталих 
	видова инфраструктуре. Део садржаја рекреације и спорта 
	(излетничко-планинарске и нордијско-скијашке стазе, пунктови за општу 
	рекреацију и планинарски логор), садржаји у функцији шумарства и остали 
	садржаји биће прилагођени режиму шума, или су ван шуме. Режим планинских 
	пашњака у III степену заштите односи се на све пашњачке површине у зони III 
	степена изнад горње границе шуме, као и на традиционалне пашњачке површине 
	испод горње границе шуме, претежно ван шумског земљишта. Планински пашњаци 
	су једним делом предвиђени за већину урбаних садржаја Туристичког центра, а 
	сезонски највећим делом за алпске и нордијске скијашке терене (зими) и за 
	излетничко-планинарске стазе и пунктове. као и прогонску испашу стоке 
	(лети). Планинским пашњацима биће захваћене и трасе алпских скијашких стаза 
	и жичара на просецима кроз шуму (у саставу шумског земљишта). Коришћење 
	планинских пашњака за прегонску испашу стоке одредиће се посебним Програмом 
	развоја пољопривреде на подручју НПК. Ови пашњаци су у категорији природних 
	планинских пашњака, што значи да на њима нису предвиђени мелиорације (сем у 
	случају затрављивања мањих површина голети и шумских просека за стазе и 
	жичаре, без разоравања, уз ђубрење стајњаком и уз коришћење аутохтоних 
	травних састојина).

	Режим планинских ливада у III степену заштите односи се на све остале шумом 
	необрасле површине у нижем висинском појасу НПК ван шумског земљишта. 
	Планинске ливаде су највећи делом намењене за производњу сена и прегонску 
	испашу стоке, а на погодним, заравњеним парцелама и за мање оранице намењене 
	организованој производњи биолошки високовредног семенског кромпира и неких 
	других семенских материјала, са капацитетима и производним условима који ће 
	бити утврђени Програмом развоја пољопривреде НПК (на мањим парцелама 
	уклопљеним у предео, уз заштиту од ерозије, без значајније употребе 
	хемијских средстава, уз перманентну контролу производње и друго). Мање 
	површине ливада биће у функцији локација бачишта, зимских и летњих 
	спортско-рекреативних и других намена. На ливадама је предвиђена ограничена 
	мелиорација, без разоравања и употребе хемијских средстава, уз ђубрење 
	стајњаком и искључиво коришћење аутохтоних травних састојина.

	Режими изградње, уређења и коришћења садржаја рекреације, спорта и туризма, 
	односно туристичке понуде у простору у III степену заштите односе се на 
	алпска скијалишта, на нордијске скијашке стазе и санкалишта ван урбаних 
	комплекса ТЦ (зими), односно на излетничко-планинарске стазе и рекреативне 
	пунктове (лети), као и на урбане комплексе подцентара и пунктова ТЦ.

	Режими изградње, уређења и коришћења алпских скијалишта утврђени су 
	глобалним решењем јединственог, повезаног система алпских скијалишта са 
	десет сектора, од којих су четири (III, IV, V и VI) на подручју НПК, четири 
	(II, VII, VIII и IХ) делом на подручју НПК, делом у заштитној зони НПК, 
	један у заштитној зони НПК и један већим делом у заштитној зони НПК и мањим 
	делом ван подручја Просторног плана. Решење алпских скијалишта засновано је 
	на селекцији погодних нагиба, експозиција и морфометријских облика терена, 
	терена ван стена и претежно ван шуме (уз минималне просеке), са креативним 
	односом према предеоним вредностима. Решењем скијалишта обезбеђени су 
	саобраћајни приступи до полазишта жичара на улазима у секторе скијалишта (са 
	паркинзима), близак контакт једног броја улаза у скијалиште и знатног броја 
	полазишта жичара са комплексима/подцентрима ТЦ, превезивање главних 
	ски-стаза на полазиштима и исходиштима жичара и између њих путем споредних, 
	везних стаза, уз остваривање максималних висинских разлика и дужина 
	ски-стаза са оптималним жичарама.

	Уклапање објеката жичара (посебно дужих) у природне пределе, нарочито са 
	већим просекама кроз шуму и на истакнутим морфометријским облицима гребена и 
	врхова, као и њихова заштита од неповољних климатских услова (ветар, лед и 
	друго) представљаће најделикатнији задатак уређења понуде у простору, за 
	разлику од алпских ски-стаза, чије трасе се могу оптимално уклопити у 
	природни предео (у погледу природнијих шумских просека, коришћења шумских 
	чистина, заобилажења остењака и слично). Трасе ски-стаза и жичара биће 
	заштићене од ерозије затрављивањем огољеног тла и одржавањем травњака 
	(прегонском испашом примереном капацитету травњака, летњим поливањем, 
	дренажом, регулисањем прелаза преко водотока и слично).

	Стазе за нордијско скијање, скијеринг, моторне санке и друго у зимском 
	периоду и излетничко-планинарске стазе за пешаке, јахаче, планинске 
	бициклисте и друго. У летњем периоду, користиће у максималној мери постојеће 
	локалне службене путеве и стазе, уз отварање нових траса само на неопходним 
	деоницама, без просецања шуме и по могућству ван приватног земљишта. Већа 
	санкалишта ван урбаних комплекса ТЦ предвиђена су такође претежно на 
	постојећим интерним путевима и стазама одговарајућих конфигурацијских 
	карактеристика. Рекреативни пунктови - одморишта, видиковци, склоништа и 
	други мањи објекти биће лоцирани дуж излетничко-планинарских (и нордијских) 
	стаза, претежно ван шуме, на атрактивним локацијама, у близини природних у 
	непокретних културних добара НПК.

	Режими изградње и уређења подцентара и пунктова Туристичког центра формирани 
	су у досадашњим урбанистичким плановима комплекса Суво Рудиште, Јарам и 
	Сребрнац, уз корекције које су условљене променом концепта изградње ТЦ у 
	висинској зони, са ограничењем капацитета и увођењем стандарда високо 
	комерцијалне понуде, али и са проблемима неспровођења планских докумената.

	У намени простора урбанистичких комплекса ТЦ на подручју НПК, највећи део 
	грађевинског земљишта заузимаће спортско-рекреативни садржаји, а на другом 
	месту садржаји свих видова туристичког смештаја. Међу осталим садржајима, 
	значајније место заузимаће саобраћајни објекти (паркинзи, гараже, аутобуске 
	станице и постаје) за које ће се обезбедити посебне површине јавног 
	грађевинског земљишта. Средња бруто густина граничног коришћења урбаних 
	комплекса ТЦ на подручју НПК (укупан број стационарних туриста - лежаја, 
	дневних излетника и запослених по јединици површине) износиће до 60 
	стационарних корисника по хектару комплекса.

	Начин изградње и реконструкције објеката у комплексима ТЦ биће комбинован - 
	у блоковима око мањих, затворених тргова и у виду компактних, двостраних 
	низова дуж улица (углавном за садржаје апартмана и пансиона), у виду 
	претежно слободностојећих објеката (за хотеле и постојећа одмаралишта), као 
	и у виду концентрисаних традиционалних насеља (етно-село, коњичко насеље, 
	спортско село). Спратност објеката лимитира се на П+2+3Пк (приземље+2 
	спрата+3 поткровља, са могућим подрумом и сутереном до 1/2 габарита објеката 
	у случају изградње на јаче нагнутом терену. Архитектонски облици свих 
	објеката ТЦ имаће свој препознатљиви „копаонички" 
	израз, са енергетски рационалним просторима, заштићеним од негативних 
	екстрема високопланинске климе и оптимално отвореним према микро-амбијентима 
	природног предела, са доминантном употребом изворних материјала овог 
	поднебља (дрво и камен). Посебна пажња биће посвећена партерном уређењу 
	комплекса ради интеграције смештајних, јавних и спортскорекреативних 
	садржаја у погледу функционалне организације и естетског обликовања 
	(заклоњене или топле везе између садржаја, окупљалишта на сунчаним 
	локацијама контакта главних полазишта жичара и централних садржаја 
	комплекса, адекватно хортикултурно уређење коришћењем аутохтоних састојина и 
	другог). У домену техничке опреме, ТЦ на подручју НПК функционисаће 
	аутономно, како у погледу сервиса скијалишта, тако и возног парка, сервиса 
	садржаја супраструктуре и техничке инфраструктуре, услужних занатских 
	сервиса и друго, уз одговарајућу расподелу сервисних садржаја међу 
	подцентрима ТЦ.

	Пунктови ТЦ ван урбаних комплекса у функцији алпсих скијалишта (улази у 
	скијалишта и полазишта жичара, исходишна чворишта и појединачна исходишта 
	жичара), биће максимално уклопљени у природни терен и предео, са приземним 
	сервисним и угоститељским објектима ситније структуре и од изворних 
	материјала поднебља, у складу са одредбама плана/планова скијалишта. 
	Пунктови Ђоров мост и планинарски логор Гарине, по стандарду и обликовању 
	биће примерени потребама планинара.

	Постојеће фарме биће уклоњене са подручја НПК, осим објекта на Рендари који 
	ће се реконструисати и доградити за потребе планираног коњичког центра.

	Режими изградње, уређења и коришћења садржаја инфраструктуре у зони III 
	степена заштите односи се на највећи део мрежа и објеката саобраћајница, 
	водовода, канализације, електроинсталација и телекомуникација на подручју 
	НПК. Ови режими одређени су општим условима заштите природе, условима шире 
	зоне заштите водних ресурса и осталим планираним наменама у зони III степена 
	заштите. Од штетног дејства возила, пропорционално њиховој фреквенцији по 
	категоријама друмских саобраћајница, природа и животна средина НПК биће 
	заштићени одговарајућим зеленилом и изградњом атмосферске канализације са 
	локалним пречишћивачима. Коридори саобраћајница биће заштићени од неповољних 
	климатских утицаја прописним техничким елементима нагиба, радијуса и ширине 
	кривина, изградњом галерије на деоници регионалног пута Р218а од Сребрнца до 
	Јарма у дужини од око 1 km и друго. Пре изградње планинске електричне 
	железнице, као и гондолских жичара и вучних шинских возила на планираним 
	трасама, биће претходно детаљно испитани микро-природни услови 
	(инжењеријско-геолошки, морфометријски, климатски и други), као и еколошка и 
	социо-економска оправданост ових објеката.

	На планираним трасама водовода и канализације извршиће се обнова аутохтоног 
	травног покривача. Од привремених уређаја за пречишћавање отпадних вода на 
	подручју НПК, природа и животна средина биће заштићени адекватним техничким 
	мерама и аутохтоним зеленилом. У овим уређајима на подручју НПК није 
	предвиђена производња био-гаса из канализацијског муља (који ће се одвозити 
	ван подручја НПК).

	Надземни објекти електроинсталација, у првом реду ваздушни далеководи, 
	сразмерно снази, представљаће најосетљивије објекте техничке инфраструктуре 
	у природи НПК, те ће се при њиховој изградњи избегавати већа сеча шуме, 
	трасе ће се пажљиво уклапати у природни пејзаж и прилагођавати теренским и 
	климатским условима, уз прописана техничка обезбеђења. На трасама ваздушних 
	далековода, као и подземних водова електрике и телефона, биће обновљена 
	аутохтона травна вегетација оштећена изградњом. Посебна пажња биће посвећена 
	и избору локација и пејзажном уклапању трафостаница (посебно ТС од 110/х и 
	35/10(20) kV), као и ПТТ, радио и ТВ релеја на врховима.

	Остали физички садржаји у зони III степена заштите (у функцији НПК, туризма, 
	сточарства, шумарства и узгоја дивљачи, водопривреде, хидроенергетике и 
	друго) биће саграђени на етно-узорима малих објеката копаоничког краја и од 
	аутохтоних природних материјала, у складу са одговарајућим планским 
	документима.

	Режими везани за рударство односе се на постојеће експлоатационо поље "Бело 
	Брдо", које захвата мањи југоисточни део НПК на територији општине Брус. 
	Јамски радови и истражни радови у овом пољу могу се вршити у зони III 
	степена заштите под условом да не угрожавају природу и животну средину НПК, 
	као и планиране садржаје супраструктуре, туристичке и техничке 
	инфраструктуре. На подручју НПК не предвиђају се јамски излази за извлачење 
	руде, већ само постојећи улази за рударе (у зони III степена заштите. 
	Установљује се строга обавеза рудника да евентуална угрожавања природе и 
	животне средине адекватно санира, по одредбама које ће бити прецизиране у 
	Програму заштите и развоја НПК и уговорене са рудником.

3. Режими у заштитној 
	зони НПК

	Заштитна зона НПК подељена је на два подручја: 1. подручје непосредне 
	заштите НПК, које се континуално простире око подручја НПК и којим су 
	обухваћена практично сва природна и непокретна културна добра заштитне зоне 
	НПК у I и II степену заштите; и 2. подручје посредне заштите око подручја 
	непосредне заштите НПК, сем на мањим источним деоницама где се граница 
	подручја непосредне заштите НПК поклапа са границом заштитне зоне НПК.

3.1. Режими на подручју 
	непосредне заштите НПК

	На подручју непосредне заштите предвиђени су следећи режими од значаја за 
	НПК:

	1. Режими у рангу I степена 
	заштите - Површине и објекти 
	природе (строга заштита тла и извори), природних добара (хидролошки и 
	ботанички споменици природе) и непокретних културних добара (већина добара 
	на подручју Просторног плана, у категоријама споменика културе, просторне 
	културно-историјске целине, знаменитих места и археолошких налазишта) 
	штитиће се, уређивати и користити под истим режимима као на подручју НПК, уз 
	установљавање природне околине у рангу II степена заштите око извора, 
	природних добара и непокретних културних добара;

	2. Режими у рангу II степена 
	заштите - Површине и објекти 
	природних добара (станиште природних реткости, хранилиште некрофага, врсте 
	корисних инсеката и један планински врх) и непокретних културних добара 
	(споменици културе - бачије) штитиће се, уређивати и користити под истим 
	режимима као и добра у II степену на подручју НПК, уз установљавање природне 
	околине у рангу III степена заштите око природних добара и непокретних 
	културних добара.

	3. Режими одвијања активности на подручју непосредне заштите НПК - Рударство 
	на површинским коповима није дозвољено, као ни флотације и јаловишта. 
	Постојећи јамски рудници могу наставити са радом до исцрпљивања резерви, 
	после чега ће се извршити санација простора и ревитализација елемената 
	угрожене природе. Могуће је отварање нових јамских рудника уз услов да се не 
	угрожавају природна добра и непокретна културна добра на подручју непосредне 
	заштите НПК и у самом НПК. Постојеће рудно поље "Бело Брдо" може се ширити у 
	заштитној зони НПК, под условом да се на подручју непосредне заштите НПК не 
	формирају флотације ни јаловишта, да излази за транспорт руде не буду ближи 
	од 500 m до границе НПК и да експлоатација поља не угрожава природу и 
	животну средину, постојећа насеља и планиране садржаје туристичке понуде у 
	простору, мреже и објекте саобраћаја и техничке инфраструктуре. На подручју 
	је могуће ограничено и контролисано отварање позајмишта природних 
	материјала, уз адекватну санацију по исцрпљивању планираних резерви.

	Шумарство ће се развијати као привредна грана, уз одржавање вишеструке улоге 
	и функције шума, шумских станишта и шумских предела и адекватне мере неге 
	шума. Перманентно ће се побољшавати услови за јачање антиерозивних, 
	хидролошких, туристичко-рекреативних, еколошких и других корисних функција 
	шума. При обнављању шума предност ће имати природно обнављање. Пошумљавање 
	голети и еродираних површина вршиће се искључиво аутохтоним састојинама. 
	Ловство на подручју биће засновано на узгоју аутохтоне дивљачи у узгојним 
	резерватима на територији НПК и у организовању лова по ловним основама у 
	заштитној зони НПК и по потреби у ширим просторним целинама, уз повећање 
	бројности проређених врста и постизање бројности популација гајених врста 
	дивљачи. Спортски риболов биће дозвољен на свим воденим површинама сразмерно 
	богатству рибљег фонда, а производно рибарство са аутохтоним врстама у 
	рибњацима и малим водоакумулацијама, уз унапређење рибљег фонда.

	Пољопривреда ће се развијати без посебних ограничења, уз услов да се 
	обезбеди адекватна заштита горњих сливова Расине и Топлице и да се онемогући 
	ваздушно преношење култура, других неаутохтоних састојина и хемијских 
	средстава на подручје НПК, што ће подразумевати појас око границе НПК у 
	ширини од најмање 300 m, у коме морају бити само аутохтоне шуме, пашњаци или 
	ливаде. Основу пољопривреде подручја чиниће сточарство засновано на 
	рационалном коришћењу пашне основе и обнови генофонда традиционалних 
	пасмина, на јагодичастом и коштичавом воћу уз обнављање старих домаћих 
	сорти, на сакупљању шумских плодова, лековитог и ароматичног биља, као и на 
	формирању микро-капацитета за прихватање и прераду локалних пољопривредних 
	сировина, првенствено биолошки квалитетне ("здраве") хране. Програмом 
	развоја пољопривреде на подручју Просторног плана утврдиће се концепт и 
	организација пољопривреде, асортиман производа, дозвољене количине хемијских 
	средстава и вештачких ђубрива и друго.

	Водопривреда ће се реализовати без већих ограничења, уз заштиту и рационално 
	коришћење изворишта подземних вода и изградњу вишенаменских малих 
	водоакумулација за регулисање водног режима, снабдевање насеља, наводњавање, 
	производњу електричне енергије, рекреацију, рибарство и спортски риболов и 
	друго, у оквиру јединственог система управљања водним ресурсима. Заштита 
	вода оствариваће се сепаратним канализационим системима за фекалне и 
	атмосферске воде, прописним сенгрупима, регулисањем стајског изђубравања и 
	осоке, контролисаном употребом заштитних хемијских средстава и вештачких 
	ђубрива и слично.

	Енергетика на подручју састојаће се у екстерном снабдевању електричном 
	енергијом и гасом, као и у производњи локалне, чисте енергије из обновљивих 
	извора (хидроенергија, хидротермална енергија, енергија сунца, ветра и 
	биомасе), без термоелектрана и топлана на течна горива и угаљ.

	Индустрија на подручју дозвољена је у средњим и малим погонима који 
	значајније не загађују животну средину, односно нису на правцима доминантних 
	ветрова према подручју НПК.

	Туризам као врло значајна привредна основа подручју развијаће се без 
	посебних ограничења у секундарним туристичким центрима, туристичко-сеоским 
	насељима по ободу НПК и осталим насељима са туристичком функцијом, у 
	видовима бањског, спортско-рекреативног, излетничког и сеоског туризма, уз 
	јачање елемената еколошког и споменичког туризма, у интеграцији са 
	Туристичким центром Копаоник (посебно повезивањем преко жичара, кружног пута 
	и кружне зупчасте железнице) и локалним комплементарним активностима (пре 
	свега са пољопривредом, малом привредом и традиционалним занатима, ловством 
	и другом). У формирању смештајних капацитета стимулисаће се апартмани, 
	пансиони и домаћа радиност, а дестимулисати викенд куће и одмаралишта 
	(посебно на новом грађевинском земљишту ван традиционалних насеља).

	Изградња и уређење насеља, инфраструктуре и комуналне опреме на подручју 
	имаће приоритет у организованим функционалним и амбијенталним насељским 
	целинама на главним приступним правцима подручју НПК, као и у саобраћајном 
	повезивању насеља по ободу НПК кружним друмским и железничким 
	саобраћајницама. Реализација ових целина вршиће се у духу етно-традиције, а 
	на основу одговарајућих урбанистичких планова и инжењеријских пројеката.

3.2. Режими на подручју 
	посредне заштите НПК

	На подручју посредне заштите НПК у оквиру заштитне зоне НПК нема значајнијих 
	природних и непокретних добара, те се режими заштите односе само на природу 
	(заштита тла и извори) и животну средину. Ови режими су блажи него на 
	подручју непосредне заштите НПК за све активности, осим за веће површинске 
	копове, флотације и јаловишта, као и за већа енергетска и индустријска 
	постројења која у већој мери загађују ваздух.

4. Режими заштите, 
	уређења и коришћења подручја Просторног плана од значаја за одбрану земље

4.1. Режими у односу на 
	становништво, насеља и активности

	Уређење подручја НПК и заштитне зоне НПК за потребе одбране и заштите од 
	ратних разарања прилагођено је овим захтевима на основу важећих прописа и 
	ставова, иако неки од њих нису применљиви због садашњег статуса Косова и 
	Метохије. Програмским концептом Просторног плана утврђена су позната 
	опредељења и начела социо-економског развоја Србије у погледу: интензивног 
	развоја брдско-планинских подручја са израженим емиграционим 
	карактеристикама (у циљу равномерног демографског развоја шире територије), 
	полицентричног развоја система и мреже насеља (постојећих - сеоских и нових 
	- туристичких), развоја садржаја јавних служби, заштите и адекватног 
	коришћења пољопривредног земљишта и шума, планског развоја туризма 
	(укључујући рекреацију и спорт) и комплеметнарних делатности (пољопривреде, 
	посебно сточарства, шумарства, водопривреде, чисте енергетике, саобраћаја и 
	телекомуникација (на подручју НПК зависно од режима НПК, у заштитној зони 
	НПК без посебних ограничења), као и рударства (јамског), индустрије и мале 
	привреде (у заштитној зони НПК), и све то у склопу међуопштинске сарадње и 
	сарадње са САП КОСМЕТ. Због садашњег статуса Косова и Метохије, не може се 
	са сигурношћу знати дугорочнији статус административне линије према 
	Покрајини, па ни концепт одбране земље на већем делу подручја Просторног 
	плана према Покрајини, те су и режими од значаја за одбрану земље до даљег 
	условни.

	Демографски развој територије и здравствене заштите третирани су у 
	Просторном плану као капитални фактори развоја и уређења подручја, посебно 
	значајни за одбрану земље. На подручју НПК није предвиђено стално 
	становништво (сем у комплексу Суво Рудиште), али је по концепту туристичке 
	понуде предвиђено целогодишње присуство туриста, истраживача и запослених у 
	ТЦ Копаоник, управи НПК и друго. Стално становништво лоцирано је у 
	постојећим насељима заштитне зоне НПК. Према концепту развоја туризма који 
	ће функционално интегрисати већину активности ових насеља (пре свега 
	пољопривреду и малу привреду) и непосредно их укључити у туристичку понуду 
	(са запошљавањем у Туристичком центру и сеоском туризму), може се очекивати 
	развој тих насеља и повећање броја њихових сталних становника, мањим делом 
	природном репродукцијом и већим делом досељавањем.

	Поред предвиђених јавних објеката здравства за туристе и стално становништво 
	(знатно већег капацитета него што је потребно сталним становницима) и сви 
	смештајни туристички садржаји могу се у ратним условима употребити за 
	потребе санитетског збрињавања и лечења, с обзиром да нису предвиђени у 
	великим грађевинским концентрацијама и да су по правилу заклоњени 
	морфолошким облицима и шумом.

	Развој система и мреже насеља усклађен је са начелима одбране земље. 
	Просторним планом је постављен концепт полицентричног система нових 
	туристичких насеља и углавном задржана дисперзија постојећих (мешовитих и 
	сеоских) насеља. Такав концепт је условљен захтевима заштите природе, 
	природних вредности и непокретних културних добара, као и непосредним, 
	микро-природним условима (пре свега морфологијом, климатским условима, 
	водним ресурсима и шумом).

	У организацији садржаја супраструктуре примењен је принцип растресите 
	диспозиције објеката, са доста зелених спортско-рекреативних простора и са 
	лимитираном спратношћу објеката до П+2+3Пк, што подједнако одговара и 
	потребама одбране од ратних разарања и потребама заштите од елементарних 
	непогода. Како у већини подцентара Туристичког центра (Јарам, Сребрнац и 
	Рендара) није предвиђено стално становање као у традиционалним насељима, на 
	подручју НПК нису предвиђена склоништа (ранијим одлукама надлежног 
	министарства, инвестиције у ТЦ биле су ослобођене доприноса за склоништа), 
	будући да се у случају ратних дејстава туристи евакуишу са подручја НПК, а 
	запослени са радном обавезом користиће постојеће подземне гараже, подруме 
	објеката и шуму. Уколико се посебним документом подручје НПК и подцентри ТЦ 
	намене за активне функције у оквиру одбране земље и заштите од ратних 
	разарања, изградиће се одговарајућа склоништа у средиштима подцентара Јарам, 
	Сребрнац и Рендара, а на Сувом Рудишту ће се у те сврхе искористити 
	напуштена рударска окна. Двонаменска склоништа предвиђена су у средиштима 
	највећих насеља заштитне зоне НПК (у секундарним туристичким центрима 
	Јошаничка Бања, Брзеће, Крива Река и Бело Брдо), док ће се становништво из 
	осталих насеља заштитне зоне склањати у постојеће подруме и у шуму. Концепт 
	саобраћајница подразумева алтернативне приступе сваком садржају, без 
	могућности блокирања.

	Пољопривреда, шумарство и водопривреда прилагођени су потребама одбране 
	земље у погледу обезбеђивања хране, техничког и огревног дрвета, заклона, 
	водоснабдевања. Биолошки безбедна храна произведена без посебне производне 
	зависности од окружења главни је императив пољопривреде заштитне зоне НПК и 
	делом самог подручја НПК, под условом да се оствари планирана интеграција са 
	туризмом као стимулативним организатором и потрошачем у доба мира. У ратним 
	условима производња хране се наставља, а за њено складиштење и транспорт 
	употребиће се објекти и средства Туристичког центра.

	Како пољопривредно земљиште на подручју НПК и већег дела заштитне зоне НПК 
	припада VI и VII класи (изузев мањих површина у V и сасвим малих површина у 
	IV класи ван НПК), оно ће се претежно користити као пашњачко (у категорији 
	природних планинских пашњака на подручју НПК), и делом као ливадско (у 
	категорији природних планинских ливада у НПК и мелиорисаних планинских 
	ливада у заштитној зони НПК). Интензитет коришћења пашњака и ливада за 
	прегонску испашу и производњу сена на подручју НПК лимитиран је захтевима 
	заштите природе и природних вредности и делом предностима пошумљавања, док 
	остале активности не ограничавају њихово коришћење, тако да се и на подручју 
	НПК може остварити знатна сточарска производња. Коришћење пашњака и ливада у 
	заштитној зони НПК лимитирано је само биолошким капацитетом ових површина. 
	Постојеће сточарске фарме се (сем фарме која се реконструише у саставу 
	туристичког подцентра Рендара) уклањају са подручја НПК. Предвиђена је 
	реконструкција и доградња пет постојећих бачишта на подручју НПК (са потпуно 
	аутономним привређивањем на граници ливада и пашњака, са локалним изворима 
	воде и самосталним уређајима за производњу енергије из обновљивих извора 
	који нису у супротности са режимима заштите НПК), која су од посебног 
	значаја за збрињавање штићеног становништва у ратним условима. У бачиштима 
	ће се вршити прерада млека (а у ратним условима прерада млека и меса), 
	лагеровање сена и слично. Део прераде пољопривредних производа у ратним 
	условима реализоваће се и у оквиру центара и пунктова Туристичког центра. 
	Сточарске фарме, бачишта, прерада и складиштења пољопривредних производа у 
	заштитној зони НПК биће дисперзовани на погодним локацијама мешовитих и 
	сеоских насеља.

	Уређење шума и шумарство одређени су захтевима заштите природе и природних 
	вредности НПК, као и општекорисним функцијама за рекреацију, спорт, туризам, 
	водопривреду и специјалне намене. Пошумљавање је предвиђено на свим 
	површинама угроженог тла и у већој мери на површинама природних 
	пејсажно-амбијенталних целина, док је на осталим површинама третирано 
	равноправно са пашњацима и ливадама. Посебна пажња посвећена је заштити шуме 
	од пожара и лечењу болести шума. Шумски путеви, садржаји у функцији узгоја 
	шуме и дивљачи (лугарнице, шумске куће, спремишта, склоништа, хранилишта и 
	слично), знатан део садржаја у функцији туризма и рекреације (жичаре, 
	скијашке и шетне стазе, рекреативни пропланци и слино), као и други 
	садржаји, дисперзовани су на шумским просторима, у складу са захтевима 
	одбране и заштите од ратних разарања.

	У области водопривреде евидентирани су сви значајнији извори на подручју НПК 
	и заштитне зоне НПК и утврђена њихова заштита и начин корићења у односу на 
	граничне капацитете корисника. Водоснабдевање је предвиђено јединственим 
	системом, састављеним од неколико повезаних сепаратних и већег броја 
	локалних система, чиме је омогућено алтернативно снабдевање са високим 
	степеном поузданости и ниским степеном повредивости. Све отпадне воде на 
	подручју НПК ће се пречишћавати и пречишћене упуштати у водотоке са I или 
	IIа класом воде, уз коришћење био-гаса за грејање и производњу електричне 
	енергије на погодним местима. Због неуједначеног капацитета и неравномерног 
	распореда извора и врела, на подручју НПК предвиђено је пет малих 
	вишенаменских водоакумулација (за водоснабдевање, водорегулацију, 
	рекреацију, противпожарну заштиту), иако би без ограничења режимима НПК 
	могло да их буде више. У заштитној зони НПК за њихову изградњу нема посебних 
	ограничења.

	Индустријски погони, мала привреда и енергетика примерени су карактеру и 
	режимима природног добра НПК и у том констексту су усклађени са интересима 
	одбране. На подручју НПК, с обзиром на захтеве заштите и одсуство сталног 
	становништва, нису предвиђени индустријски погони, а мала привреда је 
	заступљена само у бачиштима (прерада млека, мањи трговински и угоститељски 
	промет сточарским производима). На подручју непосредне заштите у оквиру 
	заштитне зоне НПК предвиђен је несметан развој свих садржаја мале привреде, 
	мањих чистих индустријских погона и јамских рудника. На подручју посредне 
	заштите у оквиру заштитне зоне НПК ова ограничења биће још мања (могући су 
	обимнији јамски рударски радови и већи индустријски погони без загађујућих 
	технологија). Сви ови садржаји биће дисперзовани и на одговарајући начин 
	интегрисани са Туристичким центром, а засниваће се претежно на аутономним 
	ресурсима. Уз наведене производне садржаје, предвиђени су и одговарајући 
	садржаји сервиса и промета, што ће све заједно обезбедити више нових радних 
	места.

	Просторним планом дат је прилог текућим друштвеним опредељењима у погледу 
	енергетике и њеног значаја за одбрану земље, у погледу алтернативног 
	концепта снабдевања енергијом и активирања алтернативних и нових видова 
	енергије из локалних ресурса. Захтеви заштите природе и природних вредности 
	НПК условили су употребу чисте енергије што је конвергентно и са захтевима 
	основне активности у овом простору - туризма. У том смислу гас је усвојен 
	као основни енергент за подцентре Туристичког центра на подручју НПК, уз 
	алтернативне енергенте - електроенергију и коришћење чисте енергије из 
	локалних обновљивих извора. Од локалних извора рачуна се пре свега на 
	хидроенергију из седам малих хидроелектрана са главним водозахватима на 
	подручју НПК и постројењима у заштитној зони НПК, на електроенергију из 
	био-гаса (уз фарме и уређаје за пречишћавање отпадних вода у заштитној зони 
	НПК), као и на непосредно и посредно коришћење енергије дрвета, соларне и 
	еолске енергије (само на грађевинским површинама и соларни колектори на 
	терасама напуштеног површинског копа "Суво Рудиште", уз коришћење напуштених 
	рударских окана за конзервирање топле воде и друго). У заштитној зони НПК, 
	предвиђени су сви видови производње и коришћења енергије, зависно од 
	ресурса, једино без већих енергана и топлана. Изражена дисперзија 
	енергетских објеката на подручју Просторног плана имаће посебан значај за 
	аутономност подручја у ратним условима. Већина електроенергетских водова на 
	подручју НПК предвиђена је подземним кабловима, чиме се знатно смањује 
	повредивост електро-мреже.

	Саобраћај и везе као кључни фактори развоја подручја Просторног плана, 
	истовремено су и основни услови за организовање одбране и заштите од ратних 
	разарања. У отежаним планинским условима саобраћања, диференцирана мрежа 
	јавних регионалних и локалних путева, службених и осталих шумских путева и 
	бројних стаза, допуњује се системима планинске зупчасте железнице, вучних 
	шинских возила и жичара као важним елементима саобраћаја и за одбрану и 
	заштиту од ратних разарања (поготову што жичаре могу егзистирати на локалној 
	електроенергији и резервним дизел агрегатима). Посебан значај за одбрану има 
	и опрема скијалишта (посебно снежна возила), као и техничка обученост људи 
	који управљају скијалиштем. У домену саобраћаја, значајна је и подземна 
	рударска веза између Белог Брда и Запланине.

	У планирању система телекомуникационих веза уважен је њихов посебан значај 
	за издвојена планинска подручја, уз примену високофреквентних веза и 
	обезбеђивање радио и ТВ пријема. Поред екстерних веза, посебна пажња је 
	посвећена систему унутрашњих веза, који има посебан значај и за одбрану и 
	заштиту од ратних разарања.

4.2. Режими просторних 
	услова за функционисање садржаја специјалне намене

	Просторним планом утврђују се следеће површине специјалне намене и режими 
	њихове заштите:

	1) Површина специјалне намене на Панчићевом врху (постојећих 13 ha), мањим 
	делом на територији општине Брус у зони II степена заштите НПК и већим делом 
	на територији општине Лепосавић на подручју непосредне заштите у оквиру 
	заштитне зоне НПК, задржава се у постојећим границама; спроведени су захтеви 
	у погледу заштитних зона ове површине специјалне намене и то: до 200 m од 
	границе површине специјалне намене забрањена је изградња, а у радијусу од 
	500 m од крајње југоисточне тачке површине специјалне намене забрањени су 
	објекти који емитују електромагнетне таласе; са наведене две заштитне зоне, 
	на њиховој северној страни, преклапа се и трећа зона у радијусу од 500 m од 
	објекта који се овом зоном штити од микробиолошког, хемијског, радиолошког и 
	других облика загађења, уз забрану градње;

	2) Површина специјалне намене "Планинарски дом" у склопу туристичког 
	комплекса Суво Рудиште (у зони заштите III степена НПК) остаје на постојећих 
	5,0 ha; за ову површину специјалне намене спроведен је захтев у погледу 
	заштитне зоне забране изградње око војног комплекса са северозападне стране 
	регионалног пута Р-218а;

	3) У функцији специјалне намене, али и од виталног значаја за безбедност 
	људи и активности на подручју Просторног плана је ургентна мера отклањања 
	последица НАТО бомбардовања (пре свега уклањање експлозивних средстава).

	Од осталих површина специјалне намене, као значајна за одбрану утврђена је и 
	мала површина на врху Велике Гобеље (око 0,04 ha); спроведени су захтеви у 
	погледу заштитних зона објекта и то: до 200 m од објекта забрањена је 
	изградња, а у радијусу од 500 m забрањени су објекти који емитују 
	електромагнетне таласе.

5. Режими заштите, 
	уређења и коришћења подручја Просторног плана од значаја за заштиту од 
	елементарних непогода

	Планинско поднебље подручја НПК подложно је у одређеној мери опасностима од 
	елементарних непогода и то од: земљотреса, пожара, временских непогода 
	(посебно зимских), као и од биљних и животињских штеточина.

Заштита од земљотреса

Мали југоисточни део подручја НПК и већа површина 
	југоисточног дела заштитне зоне НПК налазе се у зони 9° MSC догођеног 
	земљотреса. Највећи део подручја НПК и заштитне зоне НПК налази се у зони 8° MSC догођеног 
	земљотреса, и мањи делови у зони 7° MSC догођеног 
	земљотреса. Према последицама догођеног земљотреса, подручје НПК није било 
	значајније угрожено због доминантног геолошког састава од компактних 
	гранодиорита, док су насеља у заштитној зони НПК (посебно на алувијуму) била 
	озбиљно оштећена, а и надаље су изложена знатој опасности од земљотреса.

	У погледу структуирања мреже насеља и агломерација грађевинских садржаја, за 
	одбрану од земљотреса важе практично исти услови као за одбрану и заштиту од 
	ратних разарања. У превентиви против земљотреса обавезна је примена важећих 
	асеизмичких прописа при санацији постојећих и изградњи нових објеката.

Заштита од пожара

	За подручје НПК, с обзиром на његову шумовитост, пожар представља 
	најопаснију елементарну непогоду која може захватити веома широк простор. 
	Зато је неопходно урадити посебан план заштите од пожара уз уважавање 
	следећих елемената:

	1) предвиђена саобраћајна приступачност сваком делу

	шуме биће реализована изградњом мреже јавних, службених и шумских путева и 
	алпских ски-стаза и жичара, рачунајући ове објекте истовремено и као 
	противпожарне баријере које деле шуму на мање сегменте;

	2) поред предвиђених малих водоакумулација, плански ће се утврдити мрежа 
	микро-акумулација/микро-водозахвата на водотоцима уз постојеће и планиране 
	колске путеве (јавне, службене и шумске) ради обезбеђења равномерног захвата 
	воде за гашење пожара;

	3) при пошумљавању нових површина (по шумској основи) распоредом 
	противпожарних пруга и прогала ће се такође плански предвидети противпожарне 
	баријере;

	4) сви туристички потцентри и пунктови, као и остали објекти биће прописано 
	покривени противпожарном заштитом;

	5) служба осматрања и јављања биће организована првенствено по захтевима 
	противпожарне заштите.

	Заштита од пожара у заштитној зони НПК спроводиће се на уобичајен начин за 
	овакве просторе и насеља, уз садејство средства и служби противпожарне 
	заштите са подручја НПК и по потреби служби из општинских центара.

Заштита од временских 
	непогода

	Заштита подручја НПК од зимских непогода (завејавање, лед, лавина, 
	снегоизвале, ветроизвале и друго) и од летњих непогода (олуја, бујице 
	праћене одронима и слично) биће остварена изградњом и уређењем планираних 
	садржаја супра и инфраструктуре, пошумљавањем и затрављивањем голети и 
	предвиђеним водорегулацијама. У заштитној зони НПК, преко зиме је предвиђена 
	заштита од завејавања и леда, а лети од бујица и могућих поплава, у оба 
	случаја планским уређењем насеља, саобраћајница, водотокова и других 
	просторних елемената.

Заштита од биљних и 
	животињских штеточина

	У шумама на подручју НПК изражено је присуство болести изазваних паразитским 
	гљивама - микозама, а у мањем степену болести изазване вирозама, 
	бактериозама и паразитним цветницама. Највећи непријатељ природних састојина 
	четинарских шума је паразитна гљива Хетеробасидион анносум. Сузбијање ове 
	гљиве утврђено је за цело подручје НПК и заштитине зоне НПК кроз одредебе 
	Опште шумске основе, што важи и за остале биљне штеточине присутне у мањој 
	мери.

	На исти начин ће се изучити и предузети мере против штетних инсеката и 
	глодара, контролисати популације вука, лисице и других штеточина.

Организовање службе 
	осматрања, јављања и спасавања

	Укупна заштита од елементарних непогода свих врста биће обједињена у 
	јединствену службу осматрања, јављања и предузимања претходних интервенција. 
	У склопу ове службе ће се организовати и Горска служба спасавања залуталих, 
	повређених и других корисника. Ова служба имаће посебан значај и за одбрану 
	и заштиту од ратних разарања у планинским условима.

V. ИМПЛЕМЕНТАЦИЈА 
	ПРОСТОРНОГ ПЛАНА

1. Прва етапа реализације 
	до 2017. године

1.1. Заштита природе и 
	природних добара на подручју Просторног плана

	Заштита природе и природних добара на подручју Просторног плана обухвата:

	- заштита природе у I степену ван природних резервата и споменика природе - 
	евидентирање површина и ургентне мере строге заштите тла (санација, 
	пошумљавање, затрављивање и друго) и заштите извора;

	- катастарско утврђивање природних резервата и споменика природе у I степену 
	заштите са ургентним мерама санације и заштите;

	- доношење четворогодишњих Програма заштите и развоја НПК; приоритетне 
	активности уређења природних добара и организовања презентације НПК 
	(приоритети: Козје стене и Брзећка река), у сарадњи ЈП "Национални парк 
	Копаоник" са субјектима Туристичког центра Копаоник.

	- евидентирање површина и локалитета у II степену заштите; увођење строге 
	контроле сакупљања дивљих плодова, лековитог и ароматичног биља (са 
	издавањем и контролисањем лиценци овлашћеним корисницима, зависно од 
	капацитета природе).

1.2. Заштита животне 
	средине

	Заштита животне средине обухвата:

	- доношење Програма санације природе и животне средине НПК и спровођење 
	ургентних активности - отклањање последица НАТО бомбардовања, заустављање 
	непланске изградње, уклањање бесправних објеката који се не могу 
	легализовати (на основу важећих и новодонетих урбанистичких планова), 
	регулисање фекалних и атмосферских вода, уклањање дивљих депонија и увођење 
	система евакуације комуналног отпада, увођење обавезних филтарских уређаја 
	код главних загађивача ваздуха;

	- реконструкција постојећих собраћајница за функционисање у зимским условима 
	(галерије на регионалном путу од Шиљаче до Јарма, измештање деонице 
	регионалног пута иза хотела "Путник" у Сунчаној долини), решење паркинга и 
	дела гаража у туристичким комплексима, стављање у функцију главних и 
	споредних капија НПК;

	- израда катастра и мониторинг загађивача природе и животне средине на 
	подручју НПК.

1.3. Заштита непокретних 
	културних добара

	Заштита непокретних културних добара обухвата:

	- категоризација и проглашавање најзначајнијих евидентираних добара у I 
	степену заштите;

	- приоритетне активности заштите и уређења непокретних културних добара и 
	организовање презентације добара у сарадњи ЈП "Национални парк Копаоник" и 
	субјеката ТЦ Копаоник.

	- истраживање и евидентирање осталих добара у I и II степену заштите 
	(споменици културе, просторне културно-историјске целине, знаменита места и 
	археолошка налазишта).

1.4. Шуме, шумско 
	земљиште, шумарство и ловство

	Заштита шума, шумског земљишта, шумарства и ловства обухвата:

	- санацију најугроженијих површина шума и шумског земљишта у складу са 
	Општом шумском основом НПК;

	- компензацију сече шуме за потребе изградње туристичке инфраструктуре, 
	саобраћајне и техничке инфраструктуре и туристичке супраструктуре 
	пошумљавањем голети; формирање расадника НПК;

	- забрану лова у НПК, интродукција аутохтоне дивљачи и уређење резервата 
	дивљачи на подручју НПК.

1.5. Пољопривредно 
	земљиште и пољопривреда

	Заштита пољопривредног земљишта и пољопривреде обухвата:

	- доношење и реализовање Програма развоја пољопривреде на подручју НПК 
	(ограничене оранице на малим парцелама за биолошки високовредан семенски 
	материјал без употребе хемијских средстава; мере заштите од ерозије; развој 
	аутохтоних планинских травњака и утврђивање њиховог биолошког капацитета; 
	покретање сточарства са аутохтоним врстама стоке, засновано на прегонској 
	испаши и кошењу ливада);

	- стимулативне мере у заштитној зони НПК за удруживање индивидуалних 
	произвођача и укрупњавање поседа; стимулисање развоја прерађивачких 
	капацитета пољопривредних производа (првенствено у концепту биолошки 
	квалитетне хране); успостављање пословних аранжмана удружених индивидуалних 
	произвођача са субјектима туризма, прераде и трговине.

1.6. Реализација садржаја 
	супраструктуре у функцији НПК и туризма

	1.6.1. Подручје НПК (све у зони III степена заштите)

	1. Садржаји у непосредној функцији НПК су:

	1) Управни садржаји - са укупно 50 запослених:

	- Централна управа НПК са администрацијом - седиште ЈП "Национални парк 
	Копаоник", у постојећем објекту у туристичком комплексу Суво Рудиште - 
	комплетирање постојећег стања;

	- Управни пунктови НПК - Улазне капије НПК су главне капије - изнад Брзећа и 
	Јошаничке Бање (Кокоровац) и споредне капије - изнад Лисине и на Шиљачи;

	2) Истраживачки и истраживачко-едукативни садржаји НПК, укупног капацитета 
	до 100 једновремених корисника, са шест запослених - Истраживачки центар НПК 
	у оквиру Визитор-центра у туристичком комплексу Суво Рудиште, са радним 
	просторијама отвореног и затвореног типа, лабораторијама, мањим салама за 
	скупове, информационо-документационим центром (библиотека, депо узорака, 
	рачунски центар), информативно-пропагандним центром и одговарајућим 
	техничким сервисом;

	3) Културно-едукативни садржаји НПК са капацитетом до 150 једновремених 
	посетилаца, са десет запослених:

	- Музеј НПК у оквиру Визитор-центра у туристичком комплексу Суво Рудиште, са 
	репрезентативном поставком експоната посебних природних вредности и 
	непокретних културних добара (флора и фауна, историја шумарства, етнографска 
	збирка и друго), музејским обележјем живота и рада Ј. Панчића и арборетумом;

	- Обнова постојећег маузолеја Ј. Панчића на Панчићевом врху (уз 
	реконструкцију и обезбеђивање приступачности за организоване посете).

	4) Појединачни мали објекти у функцији НПК, дисперзовани на целој територији 
	НПК – склоништа, мерна места, 
	спремишта репроматеријала и алата (за потребе презентације НПК, истраживања 
	и едукације, уређења НПК и контроле режима НПК);

	2. Садржаји високо комерцијалног туризма, рекреације и спорта у висинској 
	зони су:

	1) Санација и довршавање постојећег туристичког комплекса Суво Рудиште на 
	територији општине Рашка, као главног, поливалентног потцентра примарног 
	Туристичког центра Копаоник. Уместо постојећих, већих а нестандардних 
	капацитета и садржаја, реализоваће се следећи гранични капацитети и садржаји 
	високог стандарда:

	- Туристичких лежаја укупно 8.000, од тога 5.600 за скијаше (70%) и 2.400 за 
	нескијаше (30%) и то: у хотелима 1.600 лежаја (20%); у туристичким 
	апартманима 4.800 лежаја (60%); у одмаралиштима 600 лежаја (7,5%); у 
	одмаралишту специјалне намене 400 лежаја (5%); у викенд насељу Пајино Пресло 
	600 лежаја (7,5%);

	- Дневних излетника укупно 5.300, од тога 4.250 скијаша (80%) и 1.050 
	нескијаша (20%);

	- Службених лежаја (5% од броја туристичких лежаја) - 400;

	- Запослених - укупно 1.780, од чега 1.600 у Туристичком центру (20% од 
	броја туристичких лежаја), 80 у садржајима НПК и 100 у техничким сервисима, 
	по 50% сталних и сезонских;

	- На грађевинском земљишту комплекса од 173 ha планирана је гранична бруто 
	густина насељености од око 46 стационарних корисника по хектару, а са 
	дневним излетницима и запосленима око 87 корисника по хектару;

	- Јавни сервиси и службе у комплексу биће диференцирани на централне 
	садржаје у потцелини Суво Рудиште - централни део (посебно саобраћај - 
	аутобуска станица, рент а кар, централне гараже и паркинзи, занатски сервиси 
	- аутосервис, сервис спортске опреме и друго, здравство - здравствена 
	станица са јединицом за издавање лекова, култура и забава - Визитор центар, 
	поливалентна сала за позоришне и биоскопске представе, концерте, конгресе, 
	библиотека, дискотека и друго, администрација - управа НПК, 
	путничко-туристичка агенција, банка са мењачницом, пошта, станица милиције и 
	друго, уз трговину, угоститељство и друго) и допунске садржаје у потцелини 
	Марина вода (посебно паркинзи, гараже, сервис спортске опреме, омладински 
	центар, рецепција ТЦ и друго, уз трговину, угоститељство и друго); потцелини 
	Сунчана Долина (посебно паркинг и гараже, амбуланта, обданиште, рецепција 
	ТЦ, уз трговину, угоститељство и друго); и потцелини Репушке Бачије 
	(техничка база скијалишта, путна база, јединствени занатско-технички сервис, 
	бензинска пумпа и економија комплекса);

	- Од спортско-рекреативних садржаја на Сувом Рудишту су предвиђени: терени 
	за мале спортове (мали фудбал, рукомет, кошарка, одбојка, тенис), терени за 
	забаву одраслих и деце (куглана, мини-голф, дечија игралишта и друго) у 
	летњем периоду, терени и беби лифтови за школе скијања, дечија санкалишта и 
	клизалишта за децу и одрасле у зимском периоду, целогодишњи мањеж и терминал 
	летњих јахачких тура и друго. У непосредном окружењу комплекса предвиђене су 
	и две мање скијашке скакаонице, вишенаменска мала водоакумулација "Црвено 
	језеро" и друге;

	- Од укупно планираног капацитета од 9.870 једновремених скијаша, комплекс 
	се са капацитетом од 7.250 једновремених скијаша наслања на основни сектор 
	VII алпског скијалишта (са Панчићевог врха и Караман гребена према Сувом 
	Рудишту и Јарму) са полазиштима 11 жичара (седам постојећих и четири 
	планиране) укупног капацитета од 11.000 успона на час и исходиштима алпских 
	ски-стаза, уз допунско коришћење капацитета од 500 једновремених скијаша у 
	сектору II, капацитета од 740 једновремених скијаша у сектору IV и 
	капацитета од 1.380 једновремених скијаша у сектору V. У склопу комплекса 
	предвиђено је неколико полазишта/терминала нордијских ски-стаза (у зимском 
	периоду), односно излетничких и планинарских стаза (у летњем периоду);

	2) Туристички комплекс Јарам на територијама општина Рашка и Брус, као 
	специјализовани, смештајно-рекреативно-спортски потцентар примарног 
	Туристичког центра Копаоник са следећим капацитетима и садржајима:

	- Туристичких лежаја укупно 700, од тога 490 за скијаше (70%) и 210 за 
	нескијаше (30%) и то: у спортском селу 100 лежаја (14,3%), општина Рашка; у 
	етно-насељу 247 лежаја (35,3%), пансионима етно-насеља 39 лежаја (5,6%), у 
	здравствено-рехабилитационом центру 224 лежаја (32,0%) и у комерцијалним 
	услужно-туристичким садржајима 90 лежаја (12,9%), све у општини Брус;

	- Дневних излетника од 750 (на мотивима скијалишта и летњих спортова 450 или 
	60%, 300 или 40% неспортисти) до 2.500 (на духовним манифестацијама);

	- Службених лежаја - 5% од броја туристичких лежаја - 35;

	- Запослених - у ТЦ 70 (10% од броја туристичких лежаја), од чега по 50% 
	сталних и сезонских;

	- На грађевинском земљишту комплекса од 30 ha (21 ha у општини Брус и 9 ha у 
	општини Рашка) планирана је бруто густина насељености од 23 стационарна 
	корисника по хектару, а са дневним излетницима и запосленима 51 корисник по 
	хектару;

	- Јавне службе и сервиси у комплексу обухватају: ресторан и ски-бифе уз 
	полазишта ски-лифтова; садржаје угоститељства, трговине и сервиса; јавне 
	паркинге, гараже, аутобуско стајалиште и подземну трасу шинског возила са 
	подземним стајалиштем у проширеном коридору регионалног пута;

	- Од летњих спортско-рекреативних садржаја на Јарму је предвиђен центар за 
	припрему врхунских спортиста са комплексом отворених спортских борилишта (за 
	фудбал, атлетику и мале спортове) на територији општине Рашка;

	- Комплекс се са капацитетом од 660 једновремених скијаша наслања на сектор 
	V алпског скијалишта; на комплексу у оквиру општине Брус су полазишта два 
	постојећа ски-лифта капацитета од 1.800 успона на час (након реконструкције) 
	и исходишта алпских ски-стаза, са везном пасарелом преко регионалног пута за 
	ски-стазу и стазу ски-лифта; на територији општине Брус планиран је још 
	терминал санкашке стазе (долазак са излазне станице жичаре на Вучаку и 
	полазак према Брзећкој реци); кроз комплекс је предвиђен транзит нордијских 
	ски-стаза, односно летњих излетничких и планинарских стаза.

	3) Туристички комплекс Сребрнац на територији општине Брус, као започети 
	поливалентни потцентар примарног Туристичког центра Копаоник, утврђује се са 
	следећим капацитетима и садржајима:

	- Туристичких лежаја укупно 1.000 (250 постојећих и 750 нових), од тога 700 
	за скијаше (70%) и 300 за нескијаше (30%) и то: у хотелу (постојећи хотел 
	"Сребрнац", уз доградњу 50 лежаја), 300 лежаја (30,0%); у 
	хотелско-апартманском комплексу (објекти хотела и апартмана), 600 лежаја 
	(60,0%); у пансионима уз скијалиште (у функцији ФИС полигона), укупно 50 
	лежаја (5,0%); у одмаралишту путне базе, 50 лежаја (5,0%);

	- Дневних излетника 670, од тога 540 скијаша (80%) и 130 нескијаша (20%);

	- Службених лежаја - 5% од броја туристичких лежаја - 50 у ТЦ и 20 у 
	техничким сервисима, укупно 70;

	- Запослених - у ТЦ 200 (20% од броја туристичких лежаја) и 40 у техничким 
	сервисима и коњичком клубу, укупно 240, од чега по 50% сталних и сезонских;

	- Јавне службе и сервиси у комплексу обухватају: централне садржаје 
	(централни паркинг и гаража; технички сервиси - техничка база скијалишта са 
	гаражама табача, механизација путне базе, аутосервис, сервис спортске 
	опреме, комунални сервис; здравство - здравствена станица са јединицом за 
	издавање лекова; култура и забава - дискотека; администрација - рецепција 
	ТЦ, путничко-туристичка агенција, банка са мењачницом, пошта и друго.; 
	угоститељство - ексклузивни ресторан-видиковац, уз остале угоститељске 
	објекте и објекте трговине;

	- Од спортско-рекреативних садржаја на Сребрнцу су предвиђени: терени за 
	мале спортове (мали фудбал, рукомет, кошарка, одбојка, тенис), терени за 
	забаву одраслих и деце (мини-голф, дечија игралишта и друго) у летњем 
	периоду, терени и беби лифтови за школе скијања, дечије санкалиште и 
	отворено клизалиште за децу и одрасле у зимском периоду, коњички клуб (са 
	шталом за пет коња, мањежом и пратећим садржајима);

	- Комплекс се са капацитетом од 1.240 једновремених скијаша наслања на 
	основни сектор VI алпског скијалишта (са Гобеље у више праваца), са 
	исходиштем планиране гондолске жичаре Брзеће-Брегови-Сребрнац капацитета од 
	3.000 успона на час (реализује се у овој етапи), са полазима две постојеће и 
	једне планиране жичаре укупног капацитета од 3.000 успона на час и 
	исходиштима алпских ски-стаза. У склопу комплекса предвиђено је 
	полазиште/терминал нордијских ски-стаза, односно излетничких и планинарских 
	стаза.

	4) Туристички комплекс Рендара на територијама општина Рашка и Брус, као 
	нови, специјализовани коњичко-спортски потцентар примарног Туристичког 
	центра Копаоник, утврђује се са следећим капацитетима и садржајима:

	- Туристичких лежаја укупно 600, од тога 420 за скијаше (70%) и 180 за 
	нескијаше (30%) и то: у пансионима, реконструкцијом и уређењем започетог 
	викенд насеља - 150 лежаја (25,0%) територија општине Рашка; у апартманском 
	насељу - 200 лежаја (33,3%), општина Брус; у централно-апартманском 
	комплексу - 100 лежаја (16,7%), општина Брус; у коњичком етно-насељу - 150 
	лежаја (25,0%), општина Брус;

	- Дневних излетника 400, од тога 320 скијаша (80%) и 80 нескијаша (20%);

	- Службених лежаја - 5% од броја туристичких лежаја - 30 у ТЦ и десет у 
	коњичком центру, укупно 40;

	- Запослених - у ТЦ 60 (10% од броја туристичких лежаја) и 20 у коњичком 
	центру, укупно 80, од чега по 50% сталних и сезонских;

	- Коња у шталама коњичког центра - 40;

	- Сервиси и јавне службе у комплексу обухватају: допунске садржаје (гараже и 
	паркинзи, коњички сервиси, сервис спортске опреме, управни и истраживачки 
	пункт НПК, рецепција ТЦ и друго, уз садржаје угоститељства и трговине);

	- Од спортско-рекреативних садржаја на Рендари су предвиђени: коњички 
	садржаји - прва етапа коњичког центра са шталама, мањежима, коралима и 
	пратећим садржајима, терени за мале спортове (мали фудбал, рукомет, кошарка, 
	одбојка, тенис) и дечија игралишта у летњем периоду, дечије санкалиште и 
	отворено клизалиште за децу и одрасле у зимском периоду;

	- Комплекс се са капацитетом од 740 једновремених скијаша наслања на основни 
	сектор IХ алпског скијалишта (од Рендаре према Црној Глави и Кривој Реци). 
	На комплексу је полазиште једне планиране жичаре и исходиште једне планиране 
	жичаре укупног капацитета од 2.000 успона на час, као и исходишта и 
	полазишта алпских ски-стаза. Кроз комплекс је предвиђен транзит нордијских 
	ски-стаза, односно излетничких и планинарских стаза;

	5) Туристички пунктови - На подручју НПК, ван туристичких комплекса, а у 
	склопу примарног Туристичког центра Копаоник, предвиђени су и следећи мањи 
	пунктови:

	- пункт Брегови на међустаници планиране гондолске жичаре Брзеће - Сребрнац 
	(општина Брус), са рестораном - видиковцем и пратећим садржајима;

	- пунктови улаза у скијалиште - полазишта жичара седежница у Дубокој и у 
	Шаклманској реци (са путним прилазима, паркинзима и ресторанима) и главна 
	чворишта излаза жичара - на В. Караману, Вучаку (гребен Карамана), 
	Леденицама, Великој Гобељи, Чистом брду, Трештеници и Белим чукама (са 
	ски-бифеима, чајџиницама и склоништима);

	- планинарски логор Гарине - камп за шаторе (50 лежаја), са основним 
	пратећим садржајима, приближно на средокраћи главног трансверзалног 
	планинарског правца преко Копаоника (између два главна улаза у НПК);

	- пункт Ђоров мост (планинарски клуб са кампом капацитета 50 лежаја, 
	рестораном и рибњаком);

	- чајџинице и ски-бифеи на полазиштима и међустаницама жичара у зони III 
	степена заштите НПК;

	3. Туристичко-привредни, службено-привредни и специјални садржаји су:

	1) Бачишта - специфични облици излетничке рекреације, угоститељства и 
	трговине, у спрези са сточарством и домаћом радиношћу. На подручју НПК 
	предвиђено је обнављање објеката старог бачишта Мека преседла (општина 
	Рашка), на површини грађевинског земљишта од око 1 ha, начелно за 30 крава и 
	300 оваца, са пет запослених и капацитетом до 100 једновремених посетилаца, 
	са смештајем и радним просторијама запослених, као и са затвореним и 
	отвореним сточарским објектима. Обнављање овог најочуванијег бачишта на 
	аутентичној локацији представља пилот пројекат, од чијег ће резултата 
	зависити обнављање осталих планираних бачишта на подручју НПК;

	2) Службени/ привредни садржаји - објекти и опрема у функцији заштите и 
	презентације НПК, као и помоћни/службени објекти за потребе привреде и друго 
	- прва етапа. Ови садржаји биће дисперзовани на подручју НПК као мањи 
	објекти без идентификације локације, у функцији заштите и презентације НПК 
	(маркација стаза, информативне табле, одморишта и друго), прегонске испаше 
	стоке (летњи торови са надстрешницама), шумарства (шумске куће, лугарнице, 
	расадници), узгоја дивљачи и рибе (хранилишта, склоништа, мрестилишта), 
	водопривреде, чисте енергетике (мале хидроелектране и друго), саобраћаја, 
	заштите од елементарних непогода (склоништа) и друго. Садржаји ће бити 
	усклађени са осталим релевантним садржајима прве етапе реализације 
	Просторног плана;

	3) Садржаји специјалне наменеу надлежности Војске Србије I субјеката 
	телекомуникација. Задржавају се постојећи садржаји специјалне намене у 
	оквиру комплекса Суво Рудиште (на парцели од 5 ha) и на Панчићевом врху (13 
	ha, уз санацију последица НАТО бомбардовања), као и постојећи 
	телекомуникациони садржаји на Гобељи и другим узвишењима (укупно 0,10 ha).

	Биланс садржаја у функцији НПК и туризма прве етапе реализације Просторног 
	плана на подручју НПК приказан је на следећим табелама.

Табела 25. Биланс 
	садржаја у функцији НПК и туризма прве етапе реализације Просторног плана на 
	подручју НПК




				Локалитети

				Број лежаја

				Број дневних излетника

				Једновремени скијаши

				Дистрибуција скијаша по секторима скијалишта

				Запослени

				Служб. леж.



 


укупно


скијаши.


нескијаши


укупно

				скијаши

				нескијаши

				укупно

				основни

				допунски

				укупно

				укупно



С. Рудиште


8.000


5.600


2.400


5.320


4.270


1.050


9.870


VII-7.250


II-500


1780


400




 



 
 
 
 
 
 
IV-740





 






				 

				 

				 

				 

				 

				 

				V-1380







Јарам


700


490


210


280


230


50


720


V-660


V-60


70


35




Сребрнац


1.000


700


300


670


540


130


1240


VI-1240


-


240


70




Рендара


600


420


180


400


320


80


740


IХ-740


-


80


40




Укупно


10.300


7.210


3.090


6.630


5.320


1.310


12.570


9.890


2.680


2.170


545





Табела 26. Структура 
	туристичких лежаја прве етапе реализације Просторног плана на подручју НПК




Општина


Туристички лежајеви





укупно

				хотели

				хот.-апарт. садржаји

				апартмани

				одмаралишта

				пансиони

				етно-село

				спортско село



				 

				број

				%

				број

				%

				број

				%

				број

				%

				број

				%

				број

				%

				број

				%

				број

				%



Рашка


8.250


80


1.600


84


-


-


4.800


89


1.000


95


750


89


-


-


100


100




Брус


2.050


20


300


16


600


100


614


11


50


5


89


11


397


100


-






				Укупно

				10.300

				100

				1.900

				100

				600

				100

				5.414

				100

				1.050

				100

				839

				100

				397

				100

				100

				100




	1.6.2. Заштитна зона НПК

	У првој етапи биће реализовани следећи садржаји заштитне зоне НПК:

	1. Садржаји у непосредној функцији НПК:

	1) Управни пунктови НПК - у Јошаничкој Бањи и Брзећу, укупно осам 
	запослених, по 50% сталних и сезонских;

	2) Истраживачки пунктови НПК - у Јошаничкој Бањи и Брзећу, капацитет 
	пунктова - укупно 20 истраживача и осам запослених, по 50% сталних и 
	сезонских;

	3) Тематске музејске збирке - историјат коришћења термоминералних вода у 
	Јошаничкој Бањи и флоре, фауне и шумарства у Брзећу, укупно осам запослених, 
	по 50% сталних и сезонских.

	2. Садржаји социјалног и комерцијалног - домаћинског туризма и рекреације:

	1) Секундарни туристички центри:

	- Јошаничка Бања (општина Рашка): 2.000 сталних становника; 3.000 
	туристичких лежаја (од тога: 100 или 3.3% у бањском стационару, 1.000 или 
	33,3% у хотелима, 600 или 20,0% у туристичким апартманима, 300 или 10,0% у 
	одмаралиштима, 500 или 16,7% у пансионима и 500 или 16,7% у приватном 
	смештају), 900 скијаша (30%) и 2.100 нескијаша (70%); 2.000 дневних 
	излетника - 800 скијаша (40%) и 1.200 нескијаша (60%); запослених 300 (10% 
	од броја туристичких лежаја) и 70 у бањским, јавним и спортско-рекреативним 
	садржајима, укупно 370, од тога по 50% сталних и сезонских; прва етапа 
	јавних сервиса и служби у функцији туризма - паркинзи и гараже, трговина, 
	угоститељство, технички сервиси у функцији бањских, јавних, смештајних и 
	спортско-рекреативних садржаја, бањски блок са терапеутско-рекреативним 
	садржајима, терапеутски садржаји бањског стационара, бањско купатило и 
	хамам, уређена етно-зона са етно-клубом, конгресни садржаји уз хотел, управа 
	Бање, туристички клуб, Туристичка организација, рецепција ТЦ Копаоник и 
	друго; од спортско-рекреативних садржаја предвиђени су: термо-акватички 
	комплекс (са затвореним и отвореним термалним базенима и соларијумом и 
	зимским клизалиштем), рекреативно-забавни садржаји организовани у клубовима 
	(пливачки, клизачки, сафари, коњички, бициклистички, тенис и друго), бањски 
	парк, шетне и излетничке стазе; Бања се са капацитетом од 1.340 
	једновремених скијаша наслања на основни сектор VIII алпског скијалишта 
	(преко Ђорђевића на Меку преседлу до Велике Гобеље), а са капацитетом од 360 
	једновремених скијаша на допуну у сектору IХ алпског скијалишта (преко 
	Шаклмана на Рендару до В. Гобеље);

	- Брзеће са Гочманцем (општина Брус): 1.000 сталних становника; 2.800 
	туристичких лежаја (од тога: 300 или 10,7% у хотелима, 800 или 28,6% у 
	туристичким апартманима, 500 или 17,8 % у омладинском центру ("Јуниор"), 200 
	или 7,1% у одмаралиштима, 600 или 21,4% у пансионима/викенд кућама и 400 или 
	14,4% у приватном смештају), 1.960 скијаша (70%) и 840 нескијаша (30%), као 
	и 300 лежаја у аутокампу испред улаза у НПК (200 лежаја у аутоприколицама и 
	100 лежаја у шаторима, са основним пратећим садржајима); 1.900 дневних 
	излетника - 1.520 скијаша (80%) и 380 нескијаша (20%); запослених 280 (10% 
	од броја туристичких лежаја) и 60 у јавним и спортско-рекреативним 
	садржајима, укупно 350, од тога по 50% сталних и сезонских; јавни сервиси и 
	службе у функцији туризма - паркинзи и гараже, трговина, угоститељство, 
	технички сервиси у функцији смештајних, јавних и спортско-рекреативних 
	садржаја, уређена етно-зона старих воденица са етно клубом и еко-клубом, 
	омладински центар са спортским камповима, туристички клуб, туристичка 
	организација, рецепција ТЦ Копаоник и друго; од спортско-рекреативних 
	садржаја предвиђени су: спортско-рекреативни центар са соларијумом, 
	отвореним клизалиштем и теренима за мале спортове (мали фудбал/рукомет, 
	кошарка, одбојка, тенис) и спортски комплекс омладинског центра (отворени 
	терени за мале спортове и клизалиште) и дисперзовани рекреативно-забавни 
	садржаји организовани у клубовима (сафари, коњички, бициклистички и други); 
	Брзеће се са капацитетом од 2.470 једновремених скијаша наслања на основни 
	сектор V алпског скијалишта (једна постојећа жичара - Бела река, планирана 
	кабинска жичара Брзеће - Брегови - Сребрнац и једна планирана жичара наспрам 
	"Јуниора") и са капацитетом од 1.010 једновремених скијаша на допуну у 
	сектору IV алпског скијалишта (Дубока); укупан капацитет једновремених 
	скијаша износи 3.480;

	- Крива Река (општина Брус): 800 сталних становника; 1.000 туристичких 
	лежаја (од тога: 300 или 30,0% у туристичким апартманима, 300 или 30,0% у 
	пансионима и 400 или 40,0% у приватном смештају), 700 скијаша (70%) и 300 
	нескијаша (30%); 660 дневних излетника - 530 скијаша (80%) и 130 нескијаша 
	(20%); запослених 100 (10% од броја туристичких лежаја) и 20 у јавним и 
	спортско-рекреативним садржајима, укупно 120, од тога по 50% сталних и 
	сезонских; јавни сервиси и службе у функцији туризма - паркинзи и гараже, 
	трговина, угоститељство, технички сервиси у функцији смештајних, јавних и 
	спортско-рекреативних садржаја, етно-клуб и еко-клуб, туристички клуб, 
	Туристичка организација, рецепција ТЦ Копаоник и друго; од 
	спортско-рекреативних садржаја предвиђени су: спортско-рекреативни центар са 
	отвореним клизалиштем, теренима за мале спортове (мали фудбал/рукомет, 
	кошарка, одбојка, тенис) и дисперзовани рекреативно-забавни садржаји 
	организовани у клубовима (сафари, коњички, бициклистички, и друго); Крива 
	Река се са капацитетом од 1.230 једновремених скијаша наслања на основни 
	сектор IХ алпског скијалишта (преко планираних жичара, непосредно из 
	засеока, или изнад њих на Беле чуке и Трештеницу и даље ка Рендари и В. 
	Гобељи);

	- Бело Брдо (општина Лепосавић): 400 сталних становника; 500 туристичких 
	лежаја (од тога: 350 или 70,0% у пансионима и 150 или 30,0% у приватном 
	смештају), 350 за скијаше (70%) и 150 за нескијаше (30%); 1.440 дневних 
	излетника - 1.150 скијаша (80%) и 290 нескијаша (20%); запослених 50 (10% од 
	броја туристичких лежаја) и 20 у јавним и спортско-рекреативним садржајима, 
	укупно 70, од тога по 50% сталних и сезонских; јавни сервиси и службе у 
	функцији туризма - паркинзи и гараже, трговина, угоститељство и технички 
	сервиси у функцији смештајних и спортско-рекреативних садржаја; од 
	спортско-рекреативних садржаја предвиђени су: отворено клизалиште и отворени 
	терени за мале спортове (мали фудбал/рукомет, кошарка, одбојка, тенис); Бело 
	Брдо се са капацитетом од 1.500 једновремених скијаша наслања на основни 
	сектор I алпског скијалишта, преко планиране кабинске жичаре Бело Брдо - 
	Небеска столица (међустаница) - Панчићев врх (која се реализује у овој 
	етапи).

	2) Туристичко-сеоска насеља у непосредном контакту са НПК и ТЦ Копаоник:

	- Лисина - Чајетина (у функционалном саставу комплекса Суво Рудиште, општина 
	Рашка): 300 сталних становника; 10.000 туристичких лежаја (сада све у викенд 
	кућама, од тога 2.000 или 20,0% у пансионима и 8.000 или 80,0% у викенд 
	кућама), 5.000 скијаша (50%, у основном сектору II) и 5.000 нескијаша (50%); 
	запослених 200 у насељу и 40 у јавним и спортско-рекреативним садржајима, 
	укупно 240, од тога по 50% сталних и сезонских;

	- Ђорђевићи (општина Рашка):300 сталних становника; 600 туристичких лежаја 
	(од тога 200 или 33,3% у пансионима и 400 или 66,7% у приватном смештају), 
	420 скијаша (70%, у основном сектору VIII) и 180 нескијаша (30%); запослених 
	40, од тога по 50% сталних и сезонских;

	- Црна Глава (општина Рашка): 400 сталних становника; 800 туристичких лежаја 
	(од тога 300 или 37,5% у пансионима и 500 или 62,5% у приватном смештају), 
	560 скијаша (70%, у основном сектору IХ) и 240 нескијаша (30%); запослених 
	60, од тога по 50% сталних и сезонских;

	- Вележ-Паљевштица (у функционалном саставу Јошаничке Бање, општина Рашка): 
	100 сталних становника; 200 туристичких лежаја (од тога 50 или 25,0% у 
	пансионима и 150 или 75,0% у приватном смештају); запослених 16, од тога по 
	50% сталних и сезонских.

	3) Остала сеоска насеља са туристичком функцијом:

	- Марићи (у функционалном саставу Јошаничке Бање, општина Рашка): 100 
	сталних становника; 200 туристичких лежаја (од тога 50 или 25,0% у 
	пансионима и 150 или 75,0% у приватном смештају), 140 скијаша (70%, у 
	основном сектору VIII) и 60 нескијаша (30%); запослених 16, од тога по 50% 
	сталних и сезонских;

	- Ливађе - Радманово (у функционалном саставу Брзећа, општина Брус): 400 
	сталних становника; 400 туристичких лежаја (од тога 100 или 25,0% у 
	пансионима и 300 или 75,0% у приватном смештају), 280 скијаша (70%, у 
	основном сектору VI) и 120 нескијаша (30%); запослених 30, од тога по 50% 
	сталних и сезонских;

	4) Пунктови ван секундарних туристичких центара и туристичко-сеоских насеља 
	- Етно-пункт испред улаза у НПК изнад Јошаничке Бање (са крчмом, 
	продавницом, воденицом, ложиштима, рибњаком, аутокампом за 200 лежаја и 
	кампом шатора за 100 лежаја).

	Биланс садржаја прве етапе у заштитној зони НПК приказан је на следећим 
	табелама.

Табела 27. Биланс 
	садржаја прве етапе реализације Просторног плана у секундарним туристичким 
	центрима у заштитној зони НПК




				Локалитети

				Број сталних становника

				Број лежаја

				Број дневних излетника

				Једновремени скијаши

				Дистрибуција скијаша по сект. скијалишта

				Запослени



				 

				 

				укупно

				скијаши

				нескијаши

				укупно

				скијаши

				нескијаши

				укупно

				основни

				допунски

				укупно



				Ј. Бања

				2.000

				3.000

				900

				2.100

				2.000

				800

				1.200

				1.700

				VIII-1.340

				IХ-360

				370



				Брзеће са Гочманцем

				1.000

				2.800

				1.960

				840

				1.900

				1.520

				380

				3.480

				V-2.470

				IV-1.010

				350



				Крива Река

				800

				1.000

				700

				300

				660

				530

				130

				1.230

				IХ-1.230

				-

				120



				Бело Брдо

				400

				500

				350

				150

				1.440

				1.150

				290

				1.500

				I-1.500

				-

				70



				Укупно

				4.200

				7.300

				3.910

				3.390

				6.000

				4.000

				2.000

				7.910

				6.540

				1.370

				910




Табела 28. Биланс 
	садржаја прве етапе реализације Просторног плана у туристичким насељима у 
	заштитној зони НПК




				Локалитети

				Број сталних становника

				Број лежаја

				Број дневних излетника

				Једновремени скијаши

				Дистрибуција скијаша по сект. скијалишта

				Запослени



				 

				 

				укупно

				скијаши

				нескијаши

				укупно

				скијаши

				нескијаши

				укупно

				основни

				допунски

				укупно



				Лисина

				300

				10.000

				5.000

				5.000

				-

				-

				-

				5.000

				II-5000

				-

				240



				Ђорђевићи

				300

				600

				420

				180

				-

				-

				-

				420

				VIII-420

				-

				40



				Црна Глава

				400

				800

				560

				240

				-

				-

				-

				560

				IХ-560

				-

				60



				Вележ-Паљештица

				100

				200

				-

				200

				-

				-

				-

				-

				-

				-

				16



				Марићи

				100

				200

				140

				60

				-

				-

				-

				140

				VIII-140

				-

				16



				Ливађе-Радманово

				400

				400

				280

				120

				-

				-

				-

				280

				VI-280

				-

				30



				Укупно

				1.600

				12.200

				6.400

				5.800

				-

				-

				-

				6.400

				6.400

				-

				402




Табела 29. Структура 
	туристичких лежаја прве етапе реализације Просторног плана у заштитној зони 
	НПК




				Општина

				Туристички лежајеви


 

				укупно

				хотели

				апартмани

				одмаралишта

				пансиони

				викенд куће

				приватни смештај

				бањски стационар



				 

				број

				%

				број

				%

				број

				%

				број

				%

				број

				%

				број

				%

				број

				%

				број

				%



				Рашка

				14.800

				75

				1000

				56

				600

				65

				300

				60

				3.100

				70

				8.000

				100

				1.700

				58

				100

				100



				Брус

				4.200

				22

				800

				44

				1100

				35

				200

				40

				1.000

				22

				-

				-

				1.100

				37

				-

				-



				Лепосавић

				500

				3

				-

				-

				-

				-

				-

				-

				350

				8

				-

				-

				150

				5

				-

				-



				Укупно

				19.500

				100

				1.800

				100

				1.700

				100

				500

				100

				4.450

				100

				8.000

				100

				2.950

				100

				100

				100




Табела 30. Структура 
	туристичких лежаја прве етапе реализације Просторног плана у секундарним 
	туристичким центрима у заштитној зони НПК




				Општина

				Туристички лежајеви


 

				укупно

				хотели

				апартмани

				одмаралишта

				пансиони

				приватни смештај

				бањски стационар



				 

				број

				%

				број

				%

				број

				%

				број

				%

				број

				%

				број

				%

				број

				%



				Рашка

				3.000

				41

				1000

				56

				600

				35

				300

				60

				500

				29

				500

				34

				100

				100



				Брус

				3.800

				52

				800

				44

				1100

				65

				200

				40

				900

				51

				800

				56

				-

				-



				Лепосавић

				500

				7

				-

				-

				-

				-

				-

				-

				350

				20

				150

				10
-

				-



				Укупно

				7.300

				100

				1.800

				100

				1.700

				100

				500

				100

				1.750

				100

				1.450

				100

				100

				100




Табела 31. Структура 
	туристичких лежајева прве етапе реализације Просторног плана у туристичким 
	насељима у заштитној зони НПК




				Општина

				Туристички лежајеви


 

				укупно

				пансиони

				викенд куће

				приватни смештај



				 

				број

				%

				број

				%

				број

				%

				број

				%



				Рашка

				11.800

				98

				2.600

				96

				8.000

				100

				1.200

				80



				Брус

				400

				2

				100

				4

				-

				-

				300

				20



				Укупно

				12.200

				100

				2.700

				100

				8.000

				100

				1.500

				100




	Укупан преглед главних планских показатеља туризма на подручју Просторног 
	плана дат је у следећим табелама

Табела 32. Укупни 
	капацитети прве етапе реализације Просторног плана по туристичким центрима и 
	насељима




				Туристички центри и насеља

				Корисници

				Једновремени скијаши

				Сектори скијалишта

				Запослени



				 

				стационарн.

				излетниц.

				укупно

				стационарни

				излетници

				укупно

				основни

				допунски

				укупно

				укупно



				примарни

				10.350

				6.630

				16.980

				7.250

				5.320

				12.570

				9.890

				2.680

				12.570

				2.175



				секундарни

				7.300

				6.000

				13.300

				3.910

				4.000

				7.910

				6.540

				1.370

				7.910

				910



				насеља

				12.200

				-

				12.200

				6.400

				-

				6.400

				6.400

				-

				6.400

				402



				Укупно

				29.850

				12.630

				42.480

				17.560

				9.320

				26.880

				22.830

				4.050

				26.880

				3.487




Табела 33. Укупни 
	капацитети прве етапе реализације Просторног плана по општинама




				Туристички центри и насеља

				Корисници

				Једновремени скијаши

				Сектори скијалишта

				Запослени



				 

				стационарн.

				излетниц.

				укупно

				стационарни

				излетници

				укупно

				основни

				допунски

				укупно

				укупно



				Рашка

				23.050

				7.320

				30.370

				12.805

				5.070

				17.875

				14.710

				2.980

				17.690

				2540



				Брус

				6.300

				3.870

				10.170

				4.405

				3.100

				7.505

				6.620

				1.070

				7.690

				877



				Лепосавић

				500

				1.440

				1.940

				350

				1.150

				1.500

				1.500

				-

				1.500

				70



				Укупно

				29.850

				12.630

				42.480

				17.560

				9.320

				26.880

				22.830

				4.050

				26.880

				3.487



	 

1.7. Прва етапа изградње 
	садржаја посебне инфраструктуре и саобраћаја на подручју Просторног плана

	Прва етапа изградње садржаја посебне инфраструктуре и саобраћаја на подручју 
	НПК и заштитне зоне НПК обухвата:

	1.7.1. Посебна (туристичка) инфраструктура

	Приоритети развоја су сектори I, II и VII. Извршити потребну реконструкцију 
	постојећих жичара, скилифтова и ски-стаза. Тачне трасе инсталација и 
	ски-стаза прве фазе одредиће се кроз даљу детаљнију разраду, у складу са 
	функционалним потребама, технолошким могућностима и условима терена.

	Алпско скијалиште - сектори

	Алпско скијалиште - сектори:

	- I (југ) - изградња кабинске жичаре која би повезала туристичке капацитете 
	са Бруске стране са постојећим скијалиштем;

	- II (југозапад) - жичарама од Чајетине према гребену Панчићев врх - Треска 
	и из Лисине, Костовца и Сунчане долине према гребену Суво Рудиште - Крст, 
	где се спаја са сектором VII; преко Панчићевог врха, сектор се спаја са 
	секторима I и IV; улази у скијалиште у Лисини и Чајетини; сектор се 
	реализује за дугорочни гранични капацитет од 5.500 једновремених скијаша (уз 
	могућност проширења капацитета у заштитној зони НПК за потребе насеља 
	Лисина-Чајетина);

	- III (југоисток) - не реализује се у првој етапи;

	- IV (исток Дубока) - жичарама од Дубоке према Панчићевом врху, где се спаја 
	са сектором I и Караман гребену где се спаја са секторима V и VII; улази у 
	скијалиште су у Дубокој; сектор се реализује за дугорочни гранични капацитет 
	од 1.750 једновремених скијаша;

	- V (исток Бела река) - жичарама од Брзећа (наспрам "Јуниора", из Беле реке 
	и од Галовића испред улаза у НПК) преко Струге, Леденица и Кнежевских бара 
	до Караман гребена, где се спаја са секторима IV и VII, а на Јарму и 
	Четничком гробљу и са сектором VI; улази у скијалиште су у Белој реци, код 
	"Јуниора" и у Галовићима (сва три у Брзећу) и на Јарму; сектор се реализује 
	за дугорочни гранични капацитет од 4.790 једновремених скијаша;

	- VI (исток В. Гобеља) - кабинском жичаром од Брзећа, преко Брегова 
	(међустаница) до Сребрнца и жичарама из Сребрначке реке до Брегова и 
	локалитета "фарма Сребрнац", од Чистог брда, Рендаре, Сребрнца и Јарма према 
	В. Гобељи, где се повезује са секторима VII и VIII; сектор се на Четничком 
	гробљу повезује са сектором V, на Чистом брду и Рендари са сектором IХ; 
	улази у скијалиште су у Брзећу (кабинска жичара), на Сребрнцу и Рендари; 
	реализује се прва етапа сектора са капацитетом од 1.520 једновремених 
	скијаша (до граничног капацитета сектора преостаје 2.105 једновремених 
	скијаша);

	- VII (запад) - жичарама од Сувог Рудишта и Јарма према Панчићевом врху и 
	Караман гребену, где се спаја са секторима IV и V, као и према Великој 
	Гобељи где се спаја са секторима VI и VIII; сектор се на гребену Суво 
	рудиште - Крст повезује са сектором II, а на Панчићевом врху и са секторима 
	I и IV; улази у скијалиште су на Сувом Рудишту, Мариној води и Јарму; сектор 
	се реализује за дугорочни гранични капацитет од 7.250 једновремених скијаша;

	- VIII (северозапад) - жичарама од Ђорђевића према Мекој преседли, М. Гобељи 
	и В. Гобељи, где се спаја са секторима VI и VII; везном ски-стазом у 
	Шаклманској реци сектор се повезује са сектором IХ; улази у скијалиште су у 
	Ђорђевићима (жичаре седежнице); реализује се прва етапа сектора са 
	капацитетом од 1.900 једновремених скијаша (до граничног капацитета сектора 
	преостаје 1.850 једновремених скијаша);

	- IХ (север) - жичарама из Шаклманске реке према Рендари и Трештеници, од 
	Црне Главе и Криве Реке према Белим чукама и Трештеници и из Циганске реке 
	до локалитета јужно од Рендаре; сектор се на Рендари повезује са сектором 
	VI, а везном ски-стазом у Шаклманској реци са сектором VIII; улази у 
	скијалиште су у Шаклману и Кривој Реци (Пршићи); реализује се прва етапа 
	сектора са капацитетом од 2.890 једновремених скијаша (до граничног 
	капацитета сектора преостаје 5.610 једновремених скијаша);

	- Х (североисток) - не реализује се у првој етапи.

	Показатељи прве етапе планираних сектора алпског скијалишта на подручју 
	Просторног плана приказани су на следећим табелама:

Табела 34. Показатељи 
	прве етапе реализације жичара по секторима алпског скијалишта




				Сектор скијалишта

				Жичаре

				Гондоле



				 

				број

				дужина у m

				успона на час

				висинска разлика у m

				површина коридора у ha

				број

				дужина у m

				успона на час

				висинска разлика у m

				површина коридора у ha



				I-југ

				/

				/

				/

				/

				/

				1

				3000

				3000

				750

				6



				II-југозапад

				10

				11500

				10000

				2900

				11.5

				-

				-

				-

				-

				-



				III-југоисток

				/

				/

				/

				/

				/

				-

				-

				-

				-

				-



				IV-исток, Дубока

				4

				3300

				4000

				1410

				3.3

				-

				-

				-

				-

				-



				V-исток, Б. Река

				8

				8400

				8000

				2890

				8.4

				-

				-

				-

				-

				-



				VI-исток, Гобеља

				9

				6900

				9000

				1330

				6.9

				1

				4700

				3000

				775

				9.4



				VII-запад

				11

				12100

				11000

				2210

				12.1

				-

				-

				-

				-

				-



				VIII-северозапад

				6

				6400

				6000

				1140

				6.4

				/

				/

				/

				-

				-



				IХ-север

				11

				15600

				11000

				3080

				15.6

				-

				-

				-

				-

				-



				Х-североисток

				/

				/

				/

				/

				/

				-

				/

				/

				/

				/



				Укупно

				59

				64200

				59000

				14960

				64.2

				2

				7700

				6000

				1525

				15.4



				Свега 1+2

				 

				71900

				65000

				16485

				79.6

				 

				 

				 

				 

				 




Табела 35. Показатељи 
	прве етапе реализације главних алпских ски-стаза по секторима алпског 
	скијалишта на подручју Просторног плана




				Сектор скијалишта

				Ски-стазе

				Број једновремених скијаша



				 

				дужина у km

				површина у ha

				прва етапа

				гранични капацитет



				I-југ

				9

				45

				1500

				4380



				II-југозапад

				22

				110

				5500

				5500



				III-југоисток

				/

				/

				/

				/



				IV-исток Дубока

				7

				35

				1750

				1750



				V-исток Б. Река

				17.5

				87.5

				4380

				4380



				VI-исток Гобеља

				14.5

				72.5

				1520

				3625



				VII-запад

				29

				145

				7250

				7250



				VIII-северозапад

				10

				50

				1900

				3750



				IХ-север

				34

				170

				2890

				8500



				Х-североисток

				/

				/

				/

				/



				Укупно

				143

				858

				26690

				39135




Табела 36. Биланс 
	коридора жичара и алпских ски-стаза за прву етапу реализације по зонама 
	заштите НПК




Општина

				Жичаре


 

				II степен заштите
				(1)

				III степен заштите
				(2)

				укупно НПК
				(1+2)

				заштитна зона
				(3)

				укупно Просторни пл.
				(1+2+3)



				 

				дужина у m

				површина у hа

				дужина у m

				површина у hа

				дужина у m

				површина у hа

				дужина у m

				површина у hа

				дужина у m

				површина у hа



				Брус

				2.890

				2.9

				25110

				29.9

				28000

				32.8

				2100

				2.3

				30140

				35.1



				Рашка

				3610

				3.6

				26290

				26.3

				29900

				29.9

				8900

				8.9

				38810

				38.8



				 Лепосавић

				-

				-

				-

				-

				-

				-

				3000

				6.0

				3000

				6.0



				Укупно

				6500

				6.5

				51400

				56.2

				57900

				62.7

				13000

				17.2

				71900

				79.6



 Општина


Ски-стазе


 

				II степен заштите
				(1)

				III степен заштите
				(2)

				укупно НПК
				(1+2)

				заштитна зона
				(3)

				укупно Просторни пл.
				(1+2+3)



				 

				дужина у m

				површина у hа

				дужина у m

				површина у hа

				дужина у m

				површина у hа

				дужина у m

				површина у hа

				дужина у m

				површина у hа



				Брус

				5970

				29.9

				47990

				242.1

				53960

				272.0

				4000

				18

				58000

				290.0



				Рашка

				5390

				26.9

				53650

				266.1

				59040

				293.0

				17000

				87

				76000

				380.0



				Лепосавић

				-

				-

				-

				-

				-

				-

				9000

				45

				9000

				45.0



				Укупно

				11360

				56.8

				101640

				508.2

				113000

				565.0

				30000

				150

				143000

				715




	Табела 37. Биланс површина просека шума жичара и алпских ски-стаза за прву 
	етапу реализације по зонама заштите НПК и општинама




Општина

				Просека шуме/жичаре


 

				II степен заштите
				(1)

				III степен заштите
				(2)

				заштитна зона
				(3)



				 

				дужина у m

				површина у hа

				просека у %

				дужина у m

				површина у hа

				просека у %

				дужина у m

				површина у hа

				просека у %



				Брус

				0.6/2.9

				0.6/2.9

				20

				4.4/25

				5.6/30

				18.6

				0.7/2.1

				0.7/2.3

				30



				Рашка

				1.9/3.6

				1.9/3.6

				52

				7.4/26

				14.5/26

				56

				1.9/8.9

				1.3/5.9

				22



				 Лепосавић

				-

				-

				-

				-

				-

				-

				0

				0

				0



				Укупно

				2.5/6.5

				2.5/6.5

				38

				11.8/51

				20.1/56

				36

				2.6/11

				2/8.1

				25



				Свега

(1+2) дужина 14.3./57.5 km, 
				или око 25%, површина 22.6/62.5 ha, 
				или око 36%
				(1+2+3) дужина 16.9/69 km, 
				или око 25%, површина 24.6/70.6 ha, 
				или око 35%




 Општина


Просека шуме/ски-стазе


 

				II степен заштите
				(1)

				III степен заштите
				(2)

				заштитна зона
				(3)



				 

				дужина у m

				површина у hа

				просека у %

				дужина у m

				површина у hа

				просека у %

				дужина у m

				површина у hа

				просека у %



				Брус

				1.0/6.0

				5.5/30.0

				18

				5.6/48.0

				40/242

				16

				1.1/4.0

				2.7/18

				15



				Рашка

				2.0/5.4

				10/26.9

				37

				18/54

				90/266

				33

				1.7/17

				10/87

				11



				Лепосавић

				-

				-

				-

				-

				-

				-

				0

				0

				0



				Укупно

				3.0/11.4

				15.5/56.9

				27

				23.6/102

				161/508

				31

				2.8/21

				12.7/105

				12



				Свега

(1+2) дужина 26.6/113.4 
				km, или 23%, површина 176.5/ 564.9 ha, или 31%
				(1+2+3) дужина 29.4/134.4 km, или 22%, површина 189.2/670 ha, 
				или 28%





Табела 38. Структура 
	једновремених скијаша за прву етапу реализације по туристичким 
	центрима/насељима и секторима алпског скијалишта на подручју Просторног 
	плана




				Сектор скијалишта

				Број једновремених алпских скијаша по туристичким центрима и 
				насељима

				Могући број једновремених скијаша



				 

				примарни
				(1)

				секундарни
				(2)

				насеља
				(3)

				укупно
				(1+2+3)

				капацитет скијалишта

				попуњеност капацитета у %

				слободни капацитети



				I-југ

				-

				1500

				-

				1500

				4375

				34

				2880



				II-југозапад

				500

				-

				5000

				5500

				5500

				100

				0



				III-југоисток

				/

				/

				/

				/

				/

				/

				/



				IV-исток Дубока

				740

				1010

				-

				1750

				1750

				100

				0



				V-исток Б. Река

				2100

				2470

				4570

				4570

				100

				0

				 



				VI-исток Гобеља

				1240

				280

				1520

				3625

				42

				2105

				 



				VII-запад

				7250

				-

				-

				7250

				7250

				100

				0



				VIII-северозапад

				-

				1340

				560

				1900

				3750

				51

				1850



				IХ-север

				740

				1590

				560

				2890

				8500

				34

				5610



				Х-североисток

				-

				/

				-

				/

				/

				/

				/



				Укупно

				12570

				7910

				6400

				26880

				39320

				68

				12440




	Локације односно правци пружања и техничке перформансе жичара, алпских и 
	нордијских ски-стаза, представљају генерално решење, које се не мора 
	сматрати стриктно обавезујућим уколико се у складу са законом на 
	појединачним примерима детаљне разраде утврди значајан неповољан утицај на 
	природне вредности и животну средину који се не може успешно отклонити или 
	компензовати или уколико кроз детаљну разраду добију функционално и 
	технолошки повољнија решења.

Нордијско скијалиште

	Прва фаза изградње садржаја посебне инфраструктуре и саобраћаја на подручју 
	плана ускладиће се са потребама развоја туристичких капацитета и спортско 
	рекреативних садржаја, првенствено скијалишта.

	У првој етапи планирана је мрежа главних нордијских ски-стаза укупне дужине 
	од око 40 km и површине од око 12 ha, од чега на подручју НПК око 15 km и 
	око 4,5 ha, а у заштитној зони НПК и ширем окружењу око 25 km и око 7,5 ha 
	(претежно на постојећим шумским и пољским путевима и стазама).

Садржаји летње туристичке 
	понуде у простору

	Планинарске и излетничке стазе

	У првој етапи на подручју Просторног плана планиране су планинарске и 
	излетничке стазе у укупној дужини од 60 km, од чега на трасама нордијских 
	ски-стаза 40 km (на подручју НПК око 25 km, а у заштитној зони и ширем 
	окружењу 35 km). На стазама ће бити уређена одморишта са ватриштима и 
	склоништима, видиковци и биваци.

	Вишенаменске мале водоакумулације

	На подручју НПК предвиђена је у првој етапи изградња три вишенаменске мале 
	водоакумулације - Црвено језеро, Казновско бачиште и Драгански поток, између 
	осталог у функцији рекреације. Према потребама обезбеђивања воде за снежне 
	топове могуће је предвидети и друге мање водозахвате. У заштитној зони НПК 
	предвиђена је изградња водоакумулације Кулинеа на Кривој реци, између 
	осталог у функцији рекреације и спортског риболова.

	1.7.2. Саобраћајна инфраструктура

Путна мрежа

	На подручју Просторног плана предвиђена је у првој етапи:

	1) модернизација, реконструкција и појачано одржавање регионалних путева ка 
	Копаонику из праваца Брзећа Р218а, Руднице и Јошаничке Бање Р-219а;

	2) изградња нових деоница регионалних путева на релацијама: Шиљача-Рендара у 
	дужини од 1 km; Шиљачапревој Вучкас у дужини од 3,5 km; Гочманци-Крива река 
	у дужини од око 10 km; постојећи регионални пут Р-218а кроз потцентар Суво 
	Рудиште претвориће се у интерну саобраћајницу, а паралелно са њим (са 
	северне стране) изградиће се нова транзитна саобраћајница;

	3) реализација алтернативног правца државном путу II реда бр 218а (јужно од 
	постојеће трасе) на деоници од Јарма до испод Сувог Рудишта, у дужини од око 
	6 km; траса алтернативног правца представља генерално решење и не мора се 
	сматрати стриктно обавезујућим, уколико се у складу са законом током израде 
	пројектне документације утврди значајан неповољан утицај на природне 
	вредности и животну средину који се не може успешно отклонити или 
	компензовати;

	4) изградња одговарајућих паркинг и гаражних простора, ради решавања 
	проблема мирујућег саобраћаја и прилаза одговарајућим сегментима туристичке 
	понуде потцентара;

	5) изградња заштитних шумских појаса и галерија на деоници регионалног пута 
	Р-218а од Шиљаче до Јарма у дужини од око 2,5 km, у циљу обезбеђења 
	проходности у зимским условима;

	6) стављање у функцију улазних капија као информативно-контролних пунктова и 
	то: главних, на регионалним путевима Р-218а (постојећа "Брзеће" изнад 
	Брзећа) и Р-119а (нова "Кокоровац" уместо постојеће "Вележ-Паљевштица" изнад 
	Јошаничке Бање), односно помоћних на регионалном путу Р-119а ("Костовац" 
	изнад Лисине) и на планираном регионалном путу Караула - Гочманци 
	("Шиљача"), као и службених улаза на локалним путевима, који из заштитне 
	зоне НПК улазе на територију НПК ("Мрамор" изнад Брзећа, "Вучкас" изнад 
	Паљевштице, "Ђурковица" изнад Криве Реке и "Шиљаковац" изнад Црне Главе);

	7) реализацију целе трасе планираног кружног пута око Копаоника у дужини од 
	око 86 km, од чега на територији општине Брус у дужини од око 30 km, на 
	територији општине Рашка у дужини од око 44 km и на територији општине 
	Лепосавић од око 12 km.

Табела 39. Биланс 
	прве етапе реализације трасе кружног пута по општинама (у km)




				Општина

				Регионални постојећи

				Регионални планирани

				Локални постојећи

				Укупно



				Брус

				3,83

				21,30

				4,54

				29,67



				Рашка

				8,61

				-

				36,13

				44,74



				Лепосавић

				-

				10,0

				2,0

				12,0



				укупно

				12,44

				31,30

				42,67

				86,41




	8) модернизацију постојећих локалних саобраћајница у функцији службених 
	путева;

	9) реконструкцију и изградњу нових јавних локалних саобраћајница на 
	релацијама: Црна Глава - Ђурковица у дужини од око 3 km, Црна Глава - 
	Шаклман око 2.5 km, Крива Река - Ђурковица око 2 km, Ђурковица - Рендара око 
	6 km, Мрамор - Струга око 4 km, Семетеш - Регионални пут Р-219а око 3 km.

Мрежа вертикалног 
	транспорта

	У првој етапи планирана је изградња:

	1) две кабинско-гондолске жичаре: једна на правцу Брзеће-Брегови-Сребрнац 
	капацитета 3.000 успона на час, дужине око 4.700 m и са висинском разликом 
	од око 775 m у сектору VI скијалишта; друга на правцу Бело Брдо-Небеске 
	толице-Панчићев врх капацитета 3.000 успона на час, дужине око 3.000 m, са 
	висинском разликом од 750 m у сектору I алпског скијалишта;

	2) инфраструктуре шинског возила на правцу Суво 
	Рудиште-Јарам-Сребрнац-Рендара у дужини од око 8 km, све на подручју НПК 
	(зона III степена заштите) у коридору постојећег регионалног пута Р-218а;

	3) жичара седежница: двоседи Лисина село/Лисинска река - Јасле и Костовац - 
	Суво рудиште гребен, као и четворосед Лисина викенд насеље/Јасле - поткоп 
	рудника Суво рудиште у сектору II; двосед "Јуниор"-Струга у сектору V; 
	"Караман гребен" (замена двоседне четвороседном жичаром) и двосед мали 
	водовод-Караман у сектору VII; двоседи Шутановачка река - Вучак, Шутановачка 
	река - Мека преседла, Мека преседла - М. Гобеља и Ђорђевићи - Мека преседла 
	у сектору VIII; двоседи Пршићи - Брусна, Новчићи - Беле чуке, Јанковићи - 
	Трештеница, Црна Глава - Беле чуке, Шаклман - Циганска река, Шаклман - 
	Трештеница и Циганска река Оштра чука у сектору IХ.

Развој ваздушног 
	саобраћаја

	У првој етапи планирана је изградња: хелиодрома у склопу туристичких 
	комплекса Суво Рудиште (код Шумарске куће у општини Рашка) и Рендара (у 
	општини Брус).

1.8. Становништво, мрежа 
	насеља и јавне службе

	Планирано је:

	1) доношење и спровођење програма стимулисања локалног становништва за 
	интензивније запошљавање у пољопривреди, туризму и малој привреди 
	(активирање средовечног и привлачење млађег становништва, уз донације, 
	кредитне, пореске и друге бенифиције);

	2) установљење статуса и основних функција секундарних општинских центара 
	(ТЦ Копаоник-Суво Рудиште, Јошаничка Бања и Брзеће) и центара заједница села 
	(Крива Река и Бело Брдо);

	3) организовање основних јавних служби и сервиса у секундарним општинским 
	центрима и центрима заједница села.

1.9. Прва етапа изградње 
	садржаја техничке инфраструктуре

	1.9.1. Коришћење и заштита вода и водопривредна инфраструктура

	Систем за обезбеђивање воде највишег квалитета за снабдевање водом 
	туристичких и сеоских насеља

	Потрошња воде највишег квалитета по локалитетима и насељима на подручју 
	Просторног плана у првој етапи реализације приказана је на следећој табели:

Табела 40. Прогнозиране 
	потребе за водом за прву етапу реализације на подручју Просторног плана





					Корисници - комплекси и насеља

					l/s



					Суво Рудиште-Јарам

					60



					Сребрнац-Рендара

					16



					Брзеће, Гочманци

					23



					Равниште, Кнежево, Бозољин

					4



					Паљевштиња, Ливађе

					5



					Лисина, Тиохе, Шипочина

					60



					Крива река

					12



					Ђорђевићи

					4



					Црна Глава

					6



					Јошаничка бања, Раковац

					28



					Бело брдо, Гувниште

					5



					Семеташ, Кремиће, Бадањ

					4



					Укупно на подручју НПК

					76 l/s



					Укупно на подручју заштитне зоне

					151 l/s



					Укупно на подручју Просторног плана

					227 l/s



		Капацитети изворишта у првој етапи реализације планирани за потребе 
		система за снабдевање водом највишег квалитета туристичких и сеоских 
		насеља износе од 231-351 l/s и дати су у следећој табели:
Табела 41. Капацитети 
		и објекти прве етапе реализације изворишта за снабдевање водом на 
		подручју Просторног плана





				Изворишта

				Објекти

				Локације у НПК/ЗЗ

				Капацитет/запремина



				Водотоци

				Драгански и безимени поток

				 

				 


 
Брзећка река
испод Казновског бачишта - Национални парк
80-100 l/s


 
Поток Леденица
шумски лагер (Брзећка река) - Национални парк
30-50 l/s


 
Шаклманска река
шумски лагер (изнад Леденице) - Национални парк
10-15 l/s



				 

				Гобељска река

				 

				 



				Мале акумулације

				Црвено језеро

				испод Црвених бара - Национални парк

				214.000 m3



				 

				Казновско Бачиште

				код постројења за ППСВ - Национални парк

				300.000 m3



				 

				Драгански поток

				десна притока Самоковске реке - Национални парк

				150.000 m3


Врела
Гвоздац
источна падине Жљеба - Национални парк
10-30 l/s



				 

				Дубока

				десна обала Мраморске реке - Национални парк

				40-60 l/s



				Извори

				Минина вода

				испод Сребрнца - Национални парк

				15-35 l/s


 
Урлан (Новчићи)
слив Циганске реке-ЗЗ
10-15 l/s


 
Бела река
изнад Брзећа - Национални парк
15 l/s


 
Паљевштица
Паљевштица-ЗЗ
 


 
Вележ
Јошаничка Бања-ЗЗ
 



				 

				већи број малих извора

				у близини насеља-ЗЗ

				до 1 l/s



				Подземне воде

				продцедне рудничке воде

				поткоп рудника Суво Рудиште - Национални парк

				20-30 l/s



				Укупно на подручју НПК (без свих водотока и извора)

				220-335 l/s



				 Укупна запремина малих акумулација (све у НПК)

				664,000 m3



				 Укупно капацитета на подручју заштитне зоне (без свих водотока 
				и извора)

				11-16 l/s



				Свега (без малих акумулација и неких водотока и извора)

				231-351 l/s




Снабдевање водом подручја 
	НПК

	У првој етапи снабдевања водом садржаја на подручју НПК, у оквиру 
	јединственог система водоснабдевања предвиђају се три етапна подсистема. 
	Подсистеми водоснабдевања су:

	1) Подсистем Самоковска река (ППСВ) - Суво Рудиште - Јарам - Сребрнац; 
	подсистем се реализује за дугорочни капацитет од 100-130 l/s (у шта су 
	укључене и воде из поткопа рудника); вишак воде из овог подсистема 
	пребациваће се у подсистем Сребрнац - Рендара и даље гравитационо ка 
	насељима у заштитној зони НПК (цевоводом од Јарма до Сребрнца) и у локалне 
	системе Крст - Лисина и Високи део - Лисина;

	2) Подсистем Брзећка река (ППСВ) - Сребрнац - Рендара; подсистем се 
	реализује за дугорочни капацитет 65-130 l/s; због осцилације изворишта 
	планирана је допуна подсистема подизањем воде из алтернативних изворишта, 
	врела и/или водозахвата у изворишту Шаклманске реке, односно, по потреби, и 
	коришћењем резерви воде из подсистема Суво Рудиште - Јарам - Сребрнац; вишак 
	воде из овог подсистема пребациваће се у подсистем Црно врело - Рендара и 
	локални систем Ђорћевићи-Јошаничка Бања;

	3) Подсистем Црно врело - Рендара; реализује се прва етапа подсистема која 
	користи резерве воде из подсистема Самоковска река - Суво рудиште - Јарам - 
	Сребрнац и Брзећка река - Сребрнац - Рендара, преко разводног цевовода и 
	даље ка насељима у заштитној зони НПК на северним падинама Копаоника (до 
	граничног капацитета подсистема преостаје резерва воде од око 40 l/s).

Снабдевање водом у 
	заштитној зони НПК

	Прва етапа снабдевања водом садржаја у заштитној зони НПК предвиђена је 
	делом из подсистема јединственог водоводног система (заједничког за садржаје 
	НПК и заштитне зоне НПК) и делом из малих, локалних система.

	Из заједничких подсистема, водоснабдевање насеља у заштитној зони НПК у 
	првој етапи реализације предвиђено је из:

	1) подсистема Самоковска река - Суво Рудиште - Јарам - Сребрнац, одакле се 
	вишак воде пребацује у локалне системе Крст - Лисина и Високи део - Лисина, 
	односно ка насељима на југозападним падинама Копаоника; из овог подсистема, 
	преко подсистема Црно врело - Рендара допуњаваће се и локални систем Крива 
	Река - Црна Глава - Раковац;

	2) подсистема Брзећка река - Сребрнац - Рендара одакле се вишак воде, преко 
	подсистема Црно врело - Рендара и локалног система Јарам - Ђорђевићи 
	пребацује гравитационо ка насељима заштитне зоне НПК на северним и 
	североисточним падинама Копаоника.

	Локални системи водоснабдевања у првој етапи реализације су:

	1) Крст - Лисина, који првенствено користи подземну воду из поткопа рудника 
	Суво Рудиште; реализује се капацитет од 20-30 l/s;

	2) Високи део - Лисина, који користи вишак воде из ППСВ Самоковска река; 
	реализује се капацитет од 40 l/s;

	3) Брзеће - Гочманци - Ливађе; реализује се прва етапа локалног система са 
	28 l/s, која користи извор Бела Река и врело Дубока;

	4) Паљевштица - Брус, који користи каптиране изворе у сливу Паљевштице 
	(изнад засеока Милетаковићи) за потребе водоснабдевања Бруса;

	5) Крива река - Црна Глава - Раковац; реализује се прва етапа локалног 
	подсистема са 20 l/s која користи резерве воде из подсистема Самоковска река 
	- Суво рудиште - Јарам - Сребрнац и Брзећка река - Сребрнац - Рендара, преко 
	разводног цевовода у дужини од око 8 km; допуна локалног система по потреби 
	ће се вршити из извора Урлан (Новчићи);

	6) Шаклман - Ђорђевићи - Јошаничка Бања; реализује се прва етапа локалног 
	система са 32 l/s која користити водозахвате из живих токова Шаклманске реке 
	и Гобељске реке, односно вишак воде из подсистема Брзећка река (ППСВ) - 
	Сребрнац и Самоковска река (ППСВ) - Суво Рудиште - Јарам (путем разводног 
	цевовода у дужини од око 7 km на правцу Јарам - Ђорђевићи);

	7) Паљевштица - Јошаничка Бања, који користи каптаже извора у сливу 
	Велештице изнад Јошаничке Бање;

	8) Локални систем Бело Брдо (из локалног изворишта или из система ППСВ 
	Самоковска река - Високи део - Лисина).

Каналисање и пречишћавање 
	отпадних вода садржаја на подручју НПК

	У прогнози количина отпадних вода у првој етапи реализације са подручја НПК 
	рачуна се укупно са око 68 l/s и то за: Суво Рудиште око 52 l/s, Јарам око 
	2.5 l/s, Сребрнац око 9 l/s, Рендару око 5 l/s.

	У првој етапи на подручју Просторног плана предвиђена су два сепаратна 
	канализациона система, са могућношћу заједничког коришћења на подручју НПК и 
	у заштитној зони НПК и то:

	1) сепаратни гравитациони систем Јарам - Суво Рудиште - Репушке бачије - 
	Лисина - Шипачина - Рудница; реализује се канализациони систем од постојећег 
	ППОВ код Репушких бачија до планираног централног ППОВ на Ибру код Руднице 
	(ван подручја Просторног плана) у дужини од око 12 km; и

	2) сепаратни гравитациони систем Сребрнац - Рендара - Крива Река (Пршићи); 
	реализује се канализациони систем од постојећег ППОВ у Циганској реци до 
	планираног ППОВ испод засеока Пршићи (на подручју заштитне зоне НПК) у 
	дужини од око 13 km.

Каналисање и пречишћавање 
	отпадних вода насеља у заштитној зони НПК

	У првој етапи предвиђени су следећи канализациони системи:

	1) систем Лисина - Чајетина који ће се прикључити на сепаратни гравитациони 
	систем Јарам - Суво Рудиште - Репушке бачије - Шипачина - Рудница;

	2) систем Јошаничка Бања са посебним системом за евакуацију и ППОВ;

	3) систем Брзеће уз проширење постојећег ППОВ;

	4) посебна ППОВ за насеља Ливађе, Црна Глава, Ђорђевићи, Бело Брдо и друга 
	насеља и садржаје ван трасе планираних колектора.

Систем за обезбеђивање 
	вода за техничке потребе на подручју Просторног плана

	У првој етапи, системи за обезбеђивање вода за техничке потребе садржаја НПК 
	користиће водотоке Караманског потока, потока Пајино пресло, Самоковске 
	реке, Гобељске реке, Шаклманске реке и других, и мале водоакумулације Црвено 
	језеро, Казновско бачиште и Драгански поток (са посебном хидрантском мрежом 
	и црпним станицама за потискивање воде ка туристичким локалитетима и 
	скијалишту у висинској зони НПК).

	У првој етапи, системи за обезбеђивање вода за техничке потребе садржаја и 
	насеља у заштитној зони НПК користиће водотоке Самоковске реке, Гобељске 
	реке и других, мале водоакумулације и микро-водозахвате на подручју НПК, као 
	и мале водоакумулације на Кривој реци и микро-водозахвате у заштитној зони 
	НПК (такође са посебном хидрантском мрежом и другим уређајима за транспорт и 
	коришћење техничке воде, која ће се директно гравитационо водити ка 
	насељима.

	Основни правци транспорта техничке воде биће: водотоци, у којима ће се 
	обезбедити одговарајућа проточност низводно од захвата вода и малих 
	водоакумулација; и каналска мрежа, од водотока до појединих насеља (чији ће 
	део представљати реконструисан јаз Драже Мијатовића од Самоковске реке ка 
	селима на западним падинама Копаоника).

Мале водоакумулације и 
	микро-водозахвати

	У првој етапи планирана је изградња неколико вишенаменских малих 
	водоакумулација и то: три на подручју НПК, на локацијама Црвено језеро, 
	Казновско бачиште и Драгански поток (у сливу Самоковске реке); и најмање 
	једна на подручју заштитне зоне НПК, на локацији Кулинеа (у сливу Криве 
	реке) низводно од Пршића.

	На подручју НПК и у заштитној зони НПК предвиђено је више микро-водозахвата, 
	првенствено намењених за производњу снега на ски-стазама.

	Локације и техничке перформансе планираних малих брана и водоакумулације 
	представљају генерално решење и не морају се сматрати стриктно обавезујућим 
	уколико се у складу са законом на појединачним примерима детаљне разраде 
	утврди значајан неповољан утицај на природне вредности и животну средину 
	који се не може успешно отклонити или компензовати.

Хидроенергетика

	У првој етапи планирана је производња електричне енергије из три МХЕ укупне 
	инсталисане снаге од око 1,55 MW и то:

	1) МХЕ "Дубока" инсталисане снаге од око 0,3 MW, са водозахватом у Дубокој 
	испод природног резервата Дубока и са машинском зградом на ушћу Запланинске 
	реке;

	2) МХЕ "Гобељска река" ("Ђорђевићи I" и МХЕ "Ђорђевићи II") са водозахватима 
	из Шутановачке реке и Гобељске реке, укупне инсталисане снаге од око1,25 MW.

1.10. Енергетска 
	инфраструктура

	Инсталисана снага електроенергије

	У првој етапи планира се инсталисана снага електроенергије од око 68.5 MW, и 
	то за: подручје НПК укупно око 35.5 MW (Суво Рудиште 28 MW, Јарам 0,8 MW, 
	Сребрнац 3.2 MW, Рендару 3,0 MW, као и око 0,5 MW за дневне излетнике); и за 
	заштитну зону НПК укупно око 33 MW (13.5 MW за локално становништво, 19 MW 
	за стационарне кориснике и 0.5 MW за дневне излетнике).

	У првој етапи, укупна инсталисана снага електроенергије за потребе 59 жичара 
	(24 постојеће и 35 планиране жичаре, укључујући и две гондолску жичару, 
	укупне висинске разлике од око 15375 m) износи око 9,9 MW.

	Далеководи и трафостанице 110 kV на подручју НПК

	У првој етапи планирана је изградња ТС 110/х "Копаоник" на Сувом Рудишту 
	(локација Крст) са системом даљинског управљања; преусмеравање постојећег ДВ 
	110 (35)kV Рашка-Копаоник (који ради под напоном 35kV) 
	на будућу локацију ТС 110/х "Копаоник"; изградња ДВ 110(35) kV од ТС 110/х 
	"Копаоник" ка ТС 110/х у Брзећу ради остваривања двостраног напајања 
	конзумног подручја.

	Далеководи и трафостанице 35 kV на подручју НПК

	У првој етапи планирана је реконструкција ТС 35/10(20) на Сувом Рудишту 
	према будућој трансформацији на нивоу 110 kV као и систему даљинског 
	управљања и изградња новог ДВ од планиране ТС 110/х "Копаоник" до постојеће 
	ТС 35/10(20) "Копаоник".

	Далеководи и трафостанице 20 и 10 kV на подручју НПК

	У првој етапи планирана је изградња ТС 20/0,4 kV са кабловским деоницима 
	далековода 20 kV и нисконапонском мрежом за потребе садржаја туристичких 
	потцентара Суво Рудиште, Јарам, Сребрнац, Рендара и жичара алпског 
	скијалишта у секторима скијалишта I југ, II југозапад, V исток Бела река, VI 
	исток Гобеља, VIII северозапад и IХ север.

	У првој етапи планирана је реконструкција пет ТС 10/0.4 kV (Депаданс, 
	Врх-Жичара, Стара успињача, Војни дом и ТВ стара) и кабловских 10 kV водова 
	(Депаданс, Војни дом-Марина вода-Јарам-ТВ) и изградња петље Јарам-Леденице и 
	Водовод-Суви Јелак-Депаданс.

	Далеководи и трафостанице 110 kV у Заштитној зони НПК

	У првој етапи планирана је изградња ТС 110/х у Брзећу, пребацивање 
	постојећег ДВ 110 (35) kV Брус-Брзеће, који ради под напоном 35 kV на напон 
	110 kV и његово преусмеравање на будућу локацију ТС 110/х "Брзеће".

	Далеководи и трафостанице 35 kV у Заштитној зони НПК

	У првој етапи планирана је реконструкција ТС 35/10(20) у Брзећу према 
	будућој трансформацији на нивоу 110 kV као и систему даљинског управљања.

	Далеководи и трафостанице 10 kV у Заштитној зони НПК

	У првој етапи планирана је реконструкција и изградња ТС и ДВ 10 kV у 
	заштитној зони НПК за потребе туристичких насеља Лисина, Крива река, Црна 
	Глава и Ђорђевићи и жичара у секторима скијалишта II, VIII, ХI који се 
	налазе изнад ових насеља, као и за потребе насеља Бело Брдо и планиране 
	кабинске жичаре.

	Повезивање малих хидроелектрана на електроенергетски систем

	У првој етапи планира се повезивање МХЕ на електроенергетски систем и то: 
	МХЕ "Дубока" ваздушним ДВ 10 kV са постојећим ДВ 10 kV Брзеће-Ђерекаре; и 
	МХЕ "Ђорђевићи I" и "Ђорђевићи II" ваздушним ДВ 10 kV са постојећим ДВ 10 kV 
	Јошаничка Бања - Црна Глава.

	Производња енергије из алтернативних обновљивих извора

	У првој етапи планира се производња енергије из алтернативних обновљивих 
	извора у првом реду соларне, реализацијом енергане на површинском копу Суво 
	Рудиште, геотермалне коришћењем термалних вода Јошаничке бање, биомасе 
	коришћењем дрвних отпадака у шумарству и преради дрвета и биогаса из 
	канализационог муља на ППОВ ван подручја НПК.

	Гасификација

	У првој етапи планира се реализација прве фазе гасификација Копаоника 
	изградњом инфраструктурне мреже за течни гас и МГРС на локацији Суво 
	Рудиште.

1.11. Телекомуникациона 
	инфраструктура

	Телекомуникациона мрежа на подручју НПК

	У првој етапи реализације телекомуникационе мреже на подручју НПК планира 
	се:

	1) реализација око 2.200 телефонских прикључака (од укупно 6.900 на подручју 
	Просторног плана);

	2) изградња СДХ систем преноса Рашка-Копаоник, који чине радио-релејни 
	систем Настасићко брдо-Копаоник/1-Копаоник, с оптичким приводима до Рашке и 
	Копаоника, као и оптички кабл Копаоник (Конаци)-Копаоника/1 (базна станица 
	064);

	3) замена АТЦ Копаоник савременијом (капацитета 2.000 бројева) и изградња 
	АТЦ Сребрнац (капацитета 800 бројева);

	4) изградња основне мреже оптичких каблова у дужини од 63 km (од чега 31 km 
	на подручју НПК) и РР веза и то: оптички кабл Копаоник/1-Рудница у дужини од 
	око 14 km (од чега 4 km на подручју НПК, 6 km на подручју заштитне зоне НПК 
	и 4 km ван подручја Просторног плана); оптички кабл 
	Копаоник-Сребрнац-Рендара у дужини од око 9 km (све на подручју НПК); 
	оптички кабл Брзеће-Брегови-Сребрнац (синхронизовано с изградњом гондолске 
	жичаре на истом правцу) у дужини од око 6 km (од чега на подручју НПК око 4 
	km и 2 km у заштитној зони НПК); оптички кабл Јошаничка Бања-Копаоник у 
	дужини од око 18 km (од чега око 12 km на подручју НПК и 6 km у заштитној 
	зони НПК); оптички кабл Рендара-Крива Река у дужини од око 4 km (од чега око 
	2 km на подручју НПК и 2 km у заштитној зони НПК); РР веза 
	Мрамор-Караман-Копаоник; и РР веза Велика Гобеља-Суво Рудиште (Панчићев 
	врх);

	5) изградња дистрибутивне мреже туристичких комплекса, обезбеђењем привода 
	из оптичких каблова;

	6) изградњу базних РР станица: Копаоник/1 (базна 064), Велика Гобеља 
	(објекти РТС и Теленора) и Суво Рудиште - Панчићев врх (објекти РТС и 
	Теленора);

	7) изградња телекомуникационе мреже НПК у складу са дугорочним концептом;

	8) Поред Сувог Рудишта, предвиђено је увођење поштанских јединица и у 
	Сребрнцу и Рендари, као и постављање јавних телефонских говорница.

	Телекомуникациона мрежа у заштитној зони НПК

	У првој етапи реализације телекомуникационе мреже на подручју заштитне зоне 
	НПК планира се:

	1) реализација око 4.700 телефонских прикључака (од укупно 6900 телефонских 
	прикључака);

	2) замена АТЦ Јошаничка Бања већом и савременијом (капацитета 600 бројева) и 
	изградња АТЦ Лисина (капацитета 800 бројева), АТЦ Мрамор и АТЦ Шипачина;

	3) изградња мреже оптичких каблова и приступне мреже поткопаоничких насеља, 
	као и стварање услова за руралну телефонију у поткопаоничким селима, у 
	складу са дугорочним концептом.

	У туристичким насељима у заштитној зони НПК, Јошаничкој Бањи, Брзећу, 
	Лисини, Кривој реци и Белом Брду предвиђене су поштанске јединице, као и 
	постављање јавних телефонских говорница.

1.12. Комунална опрема

	Од комуналне опреме на подручју НПК, у првој етапи биће реализовано:

	1) зелена и млечна пијаца у комплексу Сребрнац;

	2) прва фаза грејања из инфраструктурне мреже за течни гас у комплексу Суво 
	Рудиште; реализација система топлификације са централном енерганом на 
	локацији Суво Рудиште у непосредној близини рудника;

	3) база за одржавање путева у комплексу Сребрнац;

	4) главна ватрогасна служба подручја НПК у комплексу Сребрнац;

	5) сервиси жичара, ски-стаза и опреме - премештање постојећих сервиса са 
	Сувог Рудишта у Репушке бачије и изградња сервиса у комплексу Сребрнац;

	6) комплетирање система за елиминисање комуналног отпада;

	7) уређење јавних површина у комплексу Суво Рудиште.

2. Прва фаза реализације 
	Просторног плана до 2013. године

2.1. Заштита природе и 
	природних добара на подручју Просторног плана

	Планира се:

	1) заштита природе у I степену ван природних резервата и споменика природе - 
	евидентирање површина строге заштите тла и извора;

	2) катастарско утврђивање природних резервата и споменика природе у I 
	степену заштите;

	3) доношење четворогодишњег Програма заштите и развоја НПК;

	4) увођење строге контроле сакупљања дивљих плодова, лековитог и ароматичног 
	биља.

2.2. Заштита животне 
	средине

	Планира се:

	1) доношење Програма санације природе и животне средине НПК и спровођење 
	ургентних активности - отклањање последица НАТО бомбардовања, заустављање 
	непланске изградње, регулисање фекалних и атмосферских вода, уклањање дивљих 
	депонија и увођење система евакуације комуналног отпада, увођење обавезних 
	филтарских уређаја код главних загађивача ваздуха;

	2) реконструкција постојећих саобраћајница за функционисање у зимским 
	условима (галерије на регионалном путу од Шиљаче до Јарма), решење паркинга 
	у туристичким комплексима, стављање у функцију главних капија НПК;

	3) израда катастра загађивача природе и животне средине на подручју НПК.

2.3. Заштита непокретних 
	културних добара

	Планирају се:

	1) категоризација и проглашавање најзначајнијих евидентираних добара у I 
	степену заштите;

	2) приоритетне активности заштите непокретних културних добара;

	3) истраживање и евидентирање осталих добара у I и II степену заштите.

2.4. Шуме, шумско 
	земљиште, шумарство и ловство

	Планира се:

	1) санација најугроженијих површина шума и шумског земљишта;

	2) формирање расадника НПК;

	3) забрана лова у НПК и уређење резервата дивљачи на подручју НПК.

2.5. Пољопривредно 
	земљиште и пољопривреда

	Планирају се:

	1) доношење Програма развоја пољопривреде на подручју НПК;

	2) стимулативне мере у заштитној зони НПК за удруживање индивидуалних 
	произвођача и укрупњавање поседа; успостављање пословних аранжмана са 
	субјектима туризма, прераде и трговине.

2.6. Реализација 
	садржаја супраструктуре у функцији НПК и туризма

	2.6.1. Подручје НПК

	Садржаји у непосредној функцији НПК:

	1) Управни садржаји НПК - са укупно 30 запослених:

	- комплетирање централне управе НПК са администрацијом - седишта ЈП 
	"Национални парк Копаоник", у постојећем објекту на Сувом Рудишту;

	- успостављање главних улазних капија НПК изнад Брзећа и Јошаничке Бање 
	(Кокоровац);

	2) Истраживачки и истраживачко-едукативни садржаји НПК, укупног капацитета 
	до 50 једновремених корисника, са четири запослена - прва фаза истраживачког 
	центра НПК у оквиру Визитор-центра на Сувом Рудиште, са 
	информационо-документационим центром (библиотека, депо узорака, рачунски 
	центар) и информативно-пропагандним центром;

	3) Културно-едукативни садржаји НПК са капацитетом до 50 једновремених 
	посетилаца, са четири запослена - Обнова постојећег маузолеја Ј. Панчића на 
	Панчићевом врху (уз реконструкцију и обезбеђивање приступачности за 
	организоване посете);

	4) Појединачни мали објекти у функцији НПК, дисперзовани на целој територији 
	НПК - склоништа, мерна места, спремишта репроматеријала и алата (за потребе 
	истраживања и едукације, уређења НПК и контроле режима НПК).

	Садржаји високо комерцијалног туризма, рекреације и спорта у висинској зони:

	1) Санација и довршавање постојећег туристичког комплекса Суво Рудиште на 
	територији општине Рашка:

	- Туристичких лежаја укупно 8.000, од тога 5.600 за скијаше и 2.400 за 
	нескијаше и то: у хотелима 1.600 лежаја; у туристичким апартманима 4.800 
	лежаја; у одмаралиштима 600 лежаја; у одмаралишту специјалне намене 400 
	лежаја; у викенд насељу/пансионима Пајино Пресло 600 лежаја;

	- Дневних излетника укупно 5.300, од тога 4.250 скијаша и 1.050 нескијаша;

	- Службених лежаја 400;

	- Запослених - укупно 1.780, од чега 1.600 у Туристичком центру 80 у 
	садржајима НПК и 100 у техничким сервисима;

	- На грађевинском земљишту комплекса од 173 ha планирана је гранична бруто 
	густина насељености од око 46 стационарних корисника по хектару, а са 
	дневним излетницима и запосленима око 87 корисника по хектару:

	- Јавни сервиси и службе у комплексу биће диференцирани на: централне 
	садржаје у потцелини Суво Рудиште - централни део (аутобуска станица, рент а 
	кар, централне гараже и паркинзи; аутосервис, сервис спортске опреме и 
	друго; здравствена станица са јединицом за издавање лекова; Визитор центар, 
	поливалентна сала за позоришне и биоскопске представе, концерте, конгресе, 
	библиотека, дискотека и друго; управа НПК, путничко-туристичка агенција, 
	банка са мењачницом, пошта, станица милиције и друго; трговина, 
	угоститељство и друго); допунске садржаје у подцелини Марина вода (паркинзи, 
	гараже, сервис спортске опреме, омладински центар, рецепција ТЦ и друго, 
	трговина, угоститељство и друго); потцелини Сунчана Долина (паркинг и 
	гараже, амбуланта, обданиште, рецепција ТЦ, трговина, угоститељство и 
	друго.); и потцелини Репушке Бачије (техничка база скијалишта, путна база, 
	јединствени занатско-технички сервис, бензинска пумпа и економија 
	комплекса).

	- Од спортско-рекреативних садржаја на Сувом Рудишту су предвиђени: терени 
	за мале спортове (мали фудбал, рукомет, кошарка, одбојка, тенис), терени за 
	забаву одраслих и деце (куглана, мини-голф, дечија игралишта и друго) у 
	летњем периоду, терени и беби лифтови за школе скијања, дечија санкалишта и 
	клизалишта за децу и одрасле у зимском периоду, целогодишњи мањеж и терминал 
	летњих јахачких тура и друго. У непосредном окружењу комплекса предвиђене су 
	и две мање скијашке скакаонице, вишенаменска мала водоакумулација "Црвено 
	језеро" и друго;

	- Од укупно планираног капацитета од 9.870 једновремнених скијаша, комплекс 
	се са капацитетом од 7.250 једновремених скијаша наслања на основни сектор 
	VII алпског скијалишта (са Панчићевог врха и Караман гребена према Сувом 
	Рудишту и Јарму) са полазиштима 11 жичара (седам постојећих и четири 
	планиране) укупног капацитета од 11.000 успона на час и исходиштима алпских 
	скистаза, уз допунско коришћење капацитета од 500 једновремених скијаша у 
	сектору II, капацитета од 740 једновремених скијаша у сектору IV и 
	капацитета од 1.380 једновремених скијаша у сектору V. У склопу комплекса 
	предвиђено је неколико полазишта/терминала нордијских ски-стаза (у зимском 
	периоду), односно излетничких и планинарских стаза (у летњем периоду);

	2) Туристички комплекс Јарам на територијама општина Рашка и Брус, као 
	специјализовани, смештајно-рекреативнно-спортски потцентар примарног 
	Туристичког центра Копаоник са следећим капацитетима и садржајима:

	- Туристичких лежаја укупно 700, од тога 490 за скијаше (70%) и 210 за 
	нескијаше (30%) и то: у спортском селу 100 лежаја (14,3%), општина Рашка; у 
	етно-насељу 247 лежаја (35,3%), пансионима етно-насеља 39 лежаја (5,6%), у 
	здравствено-рехабилитационом центру 224 лежаја (32,0%) и у комерцијалним 
	услужно-туристичким садржајима 90 лежаја (12,9%), све у општини Брус;

	- Дневних излетника од 750 (на мотивима скијалишта и летњих спортова 450 или 
	60%, 300 или 40% неспортисти) до 2.500 (на духовним манифестацијама);

	- Службених лежаја - 5% од броја туристичких лежаја - 35;

	- Запослених - у ТЦ 70 (10% од броја туристичких лежаја), од чега по 50% 
	сталних и сезонских;

	- На грађевинском земљишту комплекса од 30 ha (21 ha у општини Брус и 9 ha у 
	општини Рашка) планирана је бруто густина насељености од 23 стационарна 
	корисника по хектару, а са дневним излетницима и запосленима 51 корисник по 
	хектару;

	- Јавне службе и сервиси у комплексу обухватају: ресторан и ски-бифе уз 
	полазишта ски-лифтова; садржаје угоститељства, трговине и сервиса; јавне 
	паркинге, гараже, аутобуско стајалиште и подземну трасу шинског возила са 
	подземним стајалиштем у проширеном коридору регионалног пута;

	- Од летњих спортско-рекреативних садржаја на Јарму је предвиђен центар за 
	припрему врхунских спортиста са комплексом отворених спортских борилишта (за 
	фудбал, атлетику и мале спортове) на територији општине Рашка;

	- Комплекс се са капацитетом од 660 једновремених скијаша наслања на сектор 
	V алпског скијалишта; на комплексу у оквиру општине Брус су полазишта два 
	постојећа ски-лифта капацитета од 1.800 успона на час (након реконструкције) 
	и исходишта алпских ски-стаза, са везном пасарелом преко регионалног пута за 
	ски-стазу и стазу ски-лифта; на територији општине Брус планиран је још 
	терминал санкашке стазе (долазак са излазне станице жичаре на Вучаку и 
	полазак према Брзећкој реци); кроз комплекс је предвиђен транзит нордијских 
	ски-стаза, односно летњих излетничких и планинарских стаза;

	3) Туристички комплекс Сребрнац на територији општине Брус:

	- Туристичких лежаја укупно 600 (250 постојећих и 350 нових), од тога 420 за 
	скијаше и 180 за нескијаше и то: у хотелу (постојећи хотел "Сребрнац", уз 
	доградњу 50 лежаја), 300 лежаја; у хотелско-апартманском комплексу 200 
	лежаја; у пансионима уз скијалиште (у функцији ФИС полигона), укупно 50 
	лежаја; у одмаралишту путне базе, 50 лежаја;

	- Дневних излетника 1.020, од тога 820 скијаша и 200 нескијаша;

	- Службених лежаја - 30 у ТЦ и 20 у техничким сервисима, укупно 50;

	- Запослених - у ТЦ 120 и 40 у техничким сервисима и коњичком клубу, укупно 
	160;

	- Јавне службе и сервиси: централни паркинг и гаража; техничка база 
	скијалишта са гаражама табача, механизација путне базе, сервис спортске 
	опреме; амбуланта; рецепција ТЦ, банка са мењачницом; екслузивни 
	ресторанвидиковац, уз мање објекте угоститељства и трговине;

	- Спортско-рекреативни садржаји: терени за мале спортове (мали фудбал, 
	рукомет, кошарка, одбојка, тенис), терени за забаву одраслих и деце 
	(мини-голф, дечија игралишта и друго), полигон ски-школе, дечије санкалиште 
	и отворено клизалиште за децу и одрасле;

	- Комплекс се са капацитетом од 1.240 једновремених скијаша наслања на 
	основни сектор VI алпског скијалишта (са Гобеље у више праваца), са 
	исходиштем планиране гондолске жичаре Брзеће-Брегови-Сребрнац капацитета од 
	3.000 успона на час (реализује се у овој фази), са полазима две постојеће и 
	једне планиране жичаре укупног капацитета од 3.000 успона на час и 
	исходиштима алпских ски-стаза. У склопу комплекса предвиђено је 
	полазиште/терминал нордијских ски-стаза, односно излетничких и планинарских 
	стаза;

	4) Туристички комплекс Рендара на територијама општина Рашка и Брус:

	- Туристичких лежаја укупно 300, од тога 210 за скијаше и 90 за нескијаше и 
	то: у пансионима, реконструкцијом и уређењем започетог викенд насеља - 100 
	лежаја територија општине Рашка; у централно-апартманском комплексу - 100 
	лежаја, општина Брус; у коњичком етно-насељу - 100 лежаја, општина Брус;

	- Дневних излетника 660, од тога 530 скијаша и 130 нескијаша;

	- Службених лежаја - 15 у ТЦ и пет у коњичком центру, укупно 20;

	- Запослених - 30 у ТЦ и десет у коњичком центру, укупно 40;

	- Коња у шталама коњичког центра - 20;

	- Сервиси и јавне службе: гараже и паркинзи, коњички сервис, сервис спортске 
	опреме, управни и истраживачки пункт НПК, рецепција ТЦ, уз мање садржаје 
	угоститељства и трговине;

	- Спортско-рекреативни садржаји: прва фаза коњичког центра са шталом, 
	мањежом, коралом, терени за мале спортове (мали фудбал, рукомет, кошарка, 
	одбојка, тенис) и дечија игралишта, дечије санкалиште и отворено клизалиште 
	за децу и одрасле;

	- Комплекс се са капацитетом од 740 једновремених скијаша наслања на основни 
	сектор IХ алпског скијалишта (од Рендаре према Црној Глави и Кривој Реци). 
	На комплексу је полазишта једне планиране жичаре и исходиште једне планиране 
	жичаре укупног капацитета од 2.000 успона на час, као и исходишта и 
	полазишта алпских ски-стаза. Кроз комплекс је предвиђен транзит нордијских 
	ски-стаза, односно излетничких и планинарских стаза;

	5) Туристички пунктови:

	- пункт Брегови на међустаници планиране гондолске жичаре Брзеће - Сребрнац 
	(општина Брус), са рестораном - видиковцем и пратећим садржајима;

	- пунктови улаза у скијалиште - полазишта жичара седежница у Дубокој и у 
	Шаклманској реци (са путним прилазима, паркинзима и ресторанима) и главна 
	чворишта излаза жичара - на В. Караману, Вучаку (гребен Карамана), 
	Леденицама, Великој Гобељи, Чистом брду, Трештеници и Белим чукама (са 
	ски-бифеима, чајџиницама и склоништима);

	- пункт Ђоров мост (планинарски клуб са кампом капацитета 50 лежаја, 
	рестораном и рибњаком).

	Туристичко-привредни, службено-привредни и специјални садржаји:

	1) Службени/привредни садржаји - маркација стаза, информативне табле, 
	одморишта, летњи сточни торови са надстрешницама, шумске куће, лугарнице, 
	хранилишта, мрестилишта, мале хидроелектране, склоништа;

	2) Садржаји специјалне намене - задржавају се постојећи садржаји у оквиру 
	комплекса Суво Рудиште (на парцели од 5 ha) и на Панчићевом врху (13 ha, уз 
	санацију последица НАТО бомбардовања), као и постојећи телекомуникациони 
	садржаји на Гобељи и другим узвишењима (укупно 0,10 ha).

	2.6.2. Заштитна зона НПК Садржаји у непосредној функцији НПК:

	1) Управни пунктови НПК - у Јошаничкој Бањи и Брзећу, укупно шесторо 
	запослених;

	2) Истраживачки пунктови НПК - у Јошаничкој Бањи и Брзећу, капацитет 
	пунктова - укупно десет истраживача и четворо запослених.

	Садржаји социјалног и комерцијалног - домаћинског туризма и рекреације:

	1. Секундарни туристички центри:

	1) Јошаничка Бања (општина Рашка): 1.500 сталних становника; 1.500 
	туристичких лежаја (од тога: 100 у бањском стационару, 500 у хотелима, 300 у 
	туристичким апартманима, 100 у одмаралиштима, 200 у пансионима и 300 у 
	приватном смештају), 450 скијаша и 1.050 нескијаша; 3.120 дневних излетника 
	- 1.250 скијаша и 1.870 нескијаша; запослених 150 у насељу и 40 у бањским, 
	јавним и спортско-рекреативним садржајима, укупно 190; прва фаза јавних 
	сервиса и служби: паркинзи и гараже, трговина, угоститељство, технички 
	сервиси, бањски блок са терапеутско-рекреативним садржајима, терапеутски 
	садржаји бањског стационара, бањско купатило и хамам, управа Бање, 
	Туристичка организација, рецепција ТЦ Копаоник; спортско-рекреативни 
	садржај: прва фаза термо-акватичког комплекса (са затвореним и отвореним 
	термалним базеном и соларијумом), отворено зимско клизалиште, шетне и 
	излетничке стазе; Бања се са капацитетом од 1.340 једновремених скијаша 
	наслања на основни сектор VIII алпског скијалишта (преко Ђорђевића на Меку 
	преседлу до Велике Гобеље), а са капацитетом од 360 једновремених скијаша на 
	допуну у сектору IХ алпског скијалишта (преко Шаклмана на Рендару до В. 
	Гобеље);

	2) Брзеће са Гочманцем (општина Брус): 500 сталних становника; 2.000 
	туристичких лежаја (од тога: 200 у хотелима, 500 у туристичким апартманима, 
	500 у омладинском центру ("Јуниор"), 100 у одмаралиштима, 400 у 
	пансионима/викенд кућама и 300 у приватном смештају), 1.400 скијаша и 600 
	нескијаша; 2.600 дневних излетника - 2.080 скијаша (80%) и 520 нескијаша 
	(20%); запослених 200 у насељу и 40 у јавним и спортско-рекреативним 
	садржајима, укупно 240; јавни сервиси и службе: паркинзи и гараже, трговина, 
	угоститељство, технички сервиси, омладински центар са спортским камповима, 
	туристичка организација, рецепција ТЦ Копаоник; спортско-рекреативни 
	садржаји: спортско - терени за мале спортове (мали фудбал/рукомет, кошарка, 
	одбојка, тенис) и спортски комплекс омладинског центра (отворени терени за 
	мале спортове и клизалиште); Брзеће се са капацитетом од 2.470 једновремених 
	скијаша наслања на основни сектор V алпског скијалишта (једна постојећа 
	жичара - Бела река, планирана кабинска жичара Брзеће - Брегови - Сребрнац и 
	једна планирана жичара наспрам "Јуниора") и са капацитетом од 1.010 
	једновремених скијаша на допуну у сектору IV алпског скијалишта (Дубока). 
	Укупан капацитет једно-времених скијаша износи 3.480;

	3) Крива Река (општина Брус): 700 сталних становника; 600 туристичких лежаја 
	(од тога: 100 у туристичким апартманима, 200 у пансионима и 300 у приватном 
	смештају), 420 скијаша и 180 нескијаша; 1.010 дневних излетника - 810 
	скијаша и 200 нескијаша; запослених 60 у насељу и 15 у јавним и 
	спортско-рекреативним садржајима, укупно 75; јавни сервиси и службе: 
	паркинзи и гараже, трговина, угоститељство, технички сервиси, етно-клуб, 
	Туристичка организација; спортско-рекреативни садржаји: отворено клизалиште, 
	терени за мале спортове (мали фудбал/рукомет, кошарка, одбојка, тенис); 
	Крива Река се са капацитетом од 1.230 једновремених скијаша наслања на 
	основни сектор IХ алпског скијалишта (преко планираних жичара, непосредно из 
	засеока, или изнад њих на Беле чуке и Трештеницу и даље ка Рендари и В. 
	Гобељи);

	4) Бело Брдо (општина Лепосавић): 300 сталних становника; 300 туристичких 
	лежаја (од тога: 200 у пансионима и 100 у приватном смештају), 210 за 
	скијаше и 90 за нескијаше; 1.610 дневних излетника - 1.290 скијаша и 320 
	нескијаша; запослених 30 у насељу и 15 у јавним и спортскорекреативним 
	садржајима, укупно 45; јавни сервиси и службе: паркинзи и гараже, мањи 
	садржаји трговине, угоститељства и техничких сервиса; спортско-рекреативни 
	садржаји: отворено клизалиште и отворени терени за мале спортове (мали 
	фудбал/рукомет, кошарка, одбојка, тенис); Бело Брдо се са капацитетом од 
	1.500 једновремених скијаша наслања на основни сектор I алпског скијалишта, 
	преко планиране кабинске жичаре Бело Брдо - Небеска столица (међустаница) - 
	Панчићев врх (која се реализује у овој фази).

	5) Туристичко-сеоска насеља у непосредном контакту са НПК и ТЦ Копаоник:

	- Лисина - Чајетина (општина Рашка): 200 сталних становника; 10.000 
	туристичких лежаја (сада све у викенд кућама, од тога 1.000 у пансионима и 
	9.000 у викенд кућама), 5.000 скијаша (у основном сектору II) и 5.000 
	нескијаша; запослених 150 у насељу и 30 у јавним и спортско-рекреативним 
	садржајима, укупно 180;

	- Ђорђевићи (општина Рашка): 200 сталних становника; 300 туристичких лежаја 
	(од тога 100 у пансионима и 200 у приватном смештају), 420 скијаша (у 
	основном сектору VIII) и 180 нескијаша; запослених 25;

	- Црна Глава (општина Рашка): 300 сталних становника; 400 туристичких лежаја 
	(од тога 150 у пансионима и 250 у приватном смештају), 560 скијаша (у 
	основном сектору IХ) и 240 нескијаша; запослених 30;

	- Вележ-Паљевштица (општина Рашка): 100 сталних становника; 100 туристичких 
	лежаја (све у приватном смештају); запослених 8;

	6) Остала сеоска насеља са туристичком функцијом:

	- Марићи (општина Рашка): 100 сталних становника; 100 туристичких лежаја 
	(све у приватном смештају), 140 скијаша (у основном сектору VIII) и 60 
	нескијаша; запослених 8;

	- Ливађе - Радманово (општина Брус): 400 сталних становника; 200 туристичких 
	лежаја (све у приватном смештају), 280 скијаша (у основном сектору VI) и 120 
	нескијаша; запослених 16.

2.7. Прва фаза изградње 
	садржаја посебне инфраструктуре и саобраћаја на подручју Просторног плана

	2.7.1. Посебна - туристичка инфраструктура

	Прва фаза изградње садржаја посебне инфраструктуре и саобраћаја на подручју 
	плана ускладиће се са потребама развоја туристичких капацитета и спортско 
	рекреативних садржаја, првенствено скијалишта.

Алпско скијалиште - 
	сектори (сви садржаји прве етапе)

	Приоритети развоја су сектори I, II и VII. Извршити потребну реконструкцију 
	постојећих жичара, ски-лифтова и ски-стаза. Тачне трасе инсталација и 
	ски-стаза прве фазе одредиће се кроз даљу детаљнију разраду, у складу са 
	функционалним потребама, технолошким могућностима и условима терена, и то:

	1) I (југ) - изградња кабинске жичаре која би повезала туристичке капацитете 
	са Бруске стране са постојећим скијалиштем;

	2) II (југозапад) - жичарама од Чајетине према гребену Панчићев врх - Треска 
	и из Лисине, Костовца и Сунчане долине према гребену Суво Рудиште - Крст, 
	где се спаја са сектором VII; преко Панчићевог врха, сектор се спаја са 
	секторима I и IV; улази у скијалиште у Лисини и Чајетини; сектор се 
	реализује за дугорочни гранични капацитет од 5.500 једновремених скијаша (уз 
	могућност проширења капацитета у заштитној зони НПК за потребе насеља Лисина 
	- Чајетина);

	3) III (југоисток) - не реализује се у првој етапи;

	4) IV (исток Дубока) - жичарама од Дубоке према Панчићевом врху, где се 
	спаја са сектором I и Караман гребену где се спаја са секторима V и VII; 
	улази у скијалиште су у Дубокој; сектор се реализује за дугорочни гранични 
	капацитет од 1.750 једновремених скијаша;

	5) V (исток Бела река) - жичарама од Брзећа (наспрам "Јуниора", из Беле реке 
	и од Галовића испред улаза у НПК) преко Струге, Леденица и Кнежевских бара 
	до Караман гребена, где се спаја са секторима IV и VII, а на Јарму и 
	Четничком гробљу и са сектором VI; улази у скијалиште су у Белој реци, код 
	"Јуниора" и у Галовићима (сва три у Брзећу) и на Јарму; сектор се реализује 
	за дугорочни гранични капацитет од 4.420 једновремених скијаша (са резервом 
	од око 150 једновремених скијаша);

	6) VI (исток В. Гобеља) - кабинском жичаром од Брзећа, преко Брегова 
	(међустаница) до Сребрнца и жичарама из Сребрначке реке до Брегова и 
	локалитета "фарма Сребрнац", од Чистог брда, Рендаре, Сребрнца и Јарма према 
	В. Гобељи, где се повезује са секторима VII и VIII; сектор се на Четничком 
	гробљу повезује са сектором V, на Чистом брду и Рендари са сектором IХ; 
	улази у скијалиште су у Брзећу (кабинска жичара), на Сребрнцу и Рендари; 
	реализује се прва етапа сектора са капацитетом од 1.520 једновремених 
	скијаша (до граничног капацитета сектора преостаје 2.105 једновремених 
	скијаша);

	7) VII (запад) - жичарама од Сувог Рудишта и Јарма према Панчићевом врху и 
	Караман гребену, где се спаја са секторима IV и V, као и према Великој 
	Гобељи где се спаја са секторима VI и VIII; сектор се на гребену Суво 
	рудиште - Крст повезује са сектором II, а на Панчићевом врху и са секторима 
	I и IV; улази у скијалиште су на Сувом Рудишту, Мариној води и Јарму; сектор 
	се реализује за дугорочни гранични капацитет од 7.250 једновремених скијаша;

	8) VIII (северозапад) - жичарама од Ђорђевића према Мекој преседли, М. 
	Гобељи и В. Гобељи, где се спаја са секторима VI и VII; везном ски-стазом у 
	Шаклманској реци сектор се повезује са сектором IХ; улази у скијалиште су у 
	Ђорђевићима (жичаре седежнице); реализује се прва етапа сектора са 
	капацитетом од 1.900 једновремених скијаша (до граничног капацитета сектора 
	преостаје 1.850 једновремених скијаша);

	9) IХ (север) - жичарама из Шаклманске реке према Рендари и Трештеници, од 
	Црне Главе и Криве Реке према Белим чукама и Трештеници и из Циганске реке 
	до локалитета јужно од Рендаре; сектор се на Рендари повезује са сектором 
	VI, а везном ски-стазом у Шаклманској реци са сектором VIII; улази у 
	скијалиште су у Шаклману и Кривој Реци (Пршићи); реализује се прва етапа 
	сектора са капацитетом од 2.890 једновремених скијаша (до граничног 
	капацитета сектора преостаје 5.610 једновремених скијаша);

	10) Х (североисток) - не реализује се у првој етапи.

Нордијско скијалиште

	У првој фази планирана је мрежа главних нордијских ски-стаза укупне дужине 
	од око 20 km и површине од око 6 ha, од чега на подручју НПК око 10 km и око 
	3 ha и у заштитној зони НПК око 10 km и око 3 ha.

Садржаји летње 
	туристичке понуде у простору

	Планинарске и излетничке стазе

	У првој фази на подручју Просторног плана планиране су планинарске и 
	излетничке стазе у укупној дужини од 30 km, од чега на трасама нордијских 
	ски-стаза 20 km (на подручју НПК око 20 km, а у заштитној зони 10 km). На 
	стазама ће бити уређена одморишта са ватриштима и склоништима, видиковци и 
	биваци.

	Вишенаменске мале водоакумулације

	На подручју НПК предвиђена је у првој фази изградња три вишенаменске мале 
	водоакумулације - Црвени језеро, Казновско бачиште и Драгански поток. У 
	заштитној зони НПК предвиђена је изградња водоакумулације Кулинеа на Кривој 
	реци. Према потребама обезбеђивања воде за снежне топове могуће је 
	предвидети и друге мање водозахвате.

	2.7.2. Саобраћајна инфраструктура

	У оквиру путне мреже планирани су:

	1. модернизација, реконструкција и појачано одржавање регионалних путева ка 
	Копаонику из праваца Брзећа Р218а и Јошаничке Бање Р-219а;

	2. изградња нових деоница регионалних путева на релацијама: Шиљача-Рендара у 
	дужини од 1 km; Шиљачапревој Вучкас у дужини од 3,5 km; Гочманци-Крива река 
	у дужини од око 10 km; постојећи регионални пут Р-218а кроз потцентар Суво 
	Рудиште претвориће се у интерну саобраћајницу, а паралелно са њим (са 
	северне стране) изградиће се нова транзитна саобраћајница;

	3. реализација алтернативног правца државном путу II реда бр 218а (јужно од 
	постојеће трасе) на деоници од Јарма до испод Сувог Рудишта, у дужини од око 
	6 km;

	4. изградња одговарајућих паркинг и гаражних простора;

	5. изградња галерија на деоници регионалног пута Р218а од Шиљаче до Јарма у 
	дужини од око 2,5 km, у циљу обезбеђења проходности у зимским условима;

	6. стављање у функцију главних улазних капија у НПК на регионалним путевима 
	Р-218а (постојећа "Брзеће" изнад Брзећа) и Р-119а (нова "Кокоровац" уместо 
	постојеће "Вележ-Паљевштица" изнад Јошаничке Бање), као и помоћних/споредних 
	на регионалном путу Р-119а ("Костовац" изнад Лисине) и на планираном 
	регионалном путу Караула - Гочманци ("Шиљача");

	7. реализација целе трасе планираног кружног пута око Копаоника у дужини од 
	око 86 km, од чега на територији општине Брус у дужини од око 30 km, на 
	територији општине Рашка у дужини од око 44 km и на територији општине 
	Лепосавић од око 12 km;

	8. модернизација постојећих локалних саобраћајница у функцији службених 
	путева;

	9. реконструкција и изградња нових јавних локалних саобраћајница на 
	релацијама: Црна Глава - Ђурковица у дужини од око 3 km, Црна Глава - 
	Шаклман око 2.5 km, Крива Река - Ђурковица око 2 km, Ђурковица - Рендара око 
	6 km, Мрамор - Струга око 4 km, Семетеш - Регионални пут Р-219а око 3 km.

	У оквиру мреже вертикалног транспорта планиране су:

	1. кабинско-гондолска жичара у циљу повезивања туристичких капацитета са 
	Бруске стране са постојећим скијалиштем;

	2. нове жичаре седежнице према потребама развоја приоритетних Алпских 
	сектора.

Развој ваздушног 
	саобраћаја

	У првој фази планирана је изградња хелиодрома у склопу туристичких комплекса 
	Суво Рудиште (код Шумарске куће и прекопута рецепције хотела "Конаци", 
	општина Рашка).

2.8. Становништво, мрежа 
	насеља и јавне службе

	Планирано је:

	1. доношење програма стимулисања локалног становништва за интензивније 
	запошљавање у пољопривреди, туризму и малој привреди;

	2. установљење статуса и основних функција секундарних општинских центара и 
	центара заједница села.

2.9. Прва фаза изградње 
	садржаја техничке инфраструктуре

	2.9.1. Коришћење и заштита вода и водопривредна инфраструктура

Систем за обезбеђивање 
	воде највишег квалитета за снабдевање туристичких и сеоских насеља (сви 
	садржаји предвиђени за прву етапу)

	Снабдевање водом подручја НПК

	Подсистем Самоковска река (ППСВ) - Суво Рудиште - Јарам - Сребрнац - 
	подсистем се реализује за дугорочни капацитет од 100-130 l/s (у шта су 
	укључене и воде из поткопа рудника); вишак воде из овог подсистема 
	пребациваће се у подсистем Сребрнац - Рендара и даље гравитационо ка 
	насељима у заштитној зони НПК (цевоводом од Јарма до Сребрнца) и у локалне 
	системе Крст - Лисина и Високи део - Лисина.

	Подсистем Брзећка река (ППСВ) - Сребрнац - Рендара - подсистем се реализује 
	за дугорочни капацитет 65-130 l/s; због осцилације изворишта планирана је 
	допуна подсистема подизањем воде из алтернативних изворишта, врела и/или 
	водозахвата у изворишту Шаклманске реке, односно по потреби, и коришћењем 
	резерви воде из подсистема Суво Рудиште - Јарам - Сребрнац; вишак воде из 
	овог подсистема пребациваће се у подсистем Црно врело - Рендара и локални 
	систем Ђорћевићи-Јошаничка Бања.

	Подсистем Црно врело - Рендара; реализује се прва етапа подсистема која 
	користи резерве воде из подсистема Самоковска река - Суво рудиште - Јарам - 
	Сребрнац и Брзећка река - Сребрнац - Рендара, преко разводног цевовода и 
	даље ка насељима у заштитној зони НПК на северним падинама Копаоника (до 
	граничног капацитета подсистема преостаје резерва воде од око 40 l/s).

	Снабдевање водом у заштитној зони НПК

	Из заједничких подсистема:

	- из подсистема Самоковска река - Суво Рудиште - Јарам - Сребрнац, одакле се 
	вишак воде пребацује у локалне системе Крст - Лисина и Високи део - Лисина, 
	односно ка насељима на југозападним падинама Копаоника; из овог подсистема, 
	преко подсистема Црно врело - Рендара допуњаваће се и локални систем Крива 
	Река - Црна Глава - Раковац; и

	- из подсистема Брзећка река - Сребрнац - Рендара одакле се вишак воде, 
	преко подсистема Црно врело - Рендара и локалног система Јарам - Ђорђевићи 
	пребацује гравитационо ка насељима заштитне зоне НПК на северним и 
	североисточним падинама Копаоника.

	Локални системи водоснабдевања:

	1. Крст - Лисина, који првенствено користи подземну воду из поткопа рудника 
	Суво Рудиште; реализује се капацитет од 20-30 l/s;

	2. Високи део - Лисина, који користи вишак воде из ППСВ Самоковска река; 
	реализује се капацитет од 40 l/s;

	3. Брзеће - Гочманци - Ливађе; реализује се прва етапа локалног система са 
	28 l/s, која користи извор Бела Река и врело Дубока;

	4. Паљевштица - Брус, који користи каптиране изворе у сливу Паљевштице 
	(изнад засеока Милетаковићи) за потребе водоснабдевања Бруса;

	5. Крива река - Црна Глава - Раковац; реализује се прва етапа локалног 
	подсистема са 20 l/s која користи резерве воде из подсистема Самоковска река 
	- Суво рудиште - Јарам - Сребрнац и Брзећка река - Сребрнац - Рендара, преко 
	разводног цевовода у дужини од око 8 km; допуна локалног система по потреби 
	ће се вршити из извора Урлан (Новчићи);

	6. Шаклман - Ђорђевићи - Јошаничка Бања; реализује се прва етапа локалног 
	система са 32 l/s која користити водозахвате из живих токова Шаклманске реке 
	и Гобељске реке, односно вишак воде из подсистема Брзећка река (ППСВ) - 
	Сребрнац и Самоковска река (ППСВ) - Суво Рудиште - Јарам (путем разводног 
	цевовода у дужини од око 7 km на правцу Јарам - Ђорђевићи);

	7. Паљевштица - Јошаничка Бања, који користи каптаже извора у сливу 
	Велештице изнад Јошаничке Бање;

	8. Локални систем Бело Брдо (из локалног изворишта или из система ППСВ 
	Самоковска река - Високи део - Лисина).

	Каналисање и пречишћавање отпадних вода садржаја на подручју НПК (садржаји 
	предвиђени за прву етапу)

	Сепаратни гравитациони систем Јарам - Суво Рудиште - Репушке бачије - Лисина 
	- Шипачина - Рудница реализује се канализациони систем од постојећег ППОВ 
	код Репушких бачија до планираног централног ППОВ на Ибру код Руднице (ван 
	подручја Просторног плана) у дужини од око 12 km; и

	Сепаратни гравитациони систем Сребренац - Рендара - Крива Река (Пршићи) 
	реализује се канализациони систем од постојећег ППОВ у Циганској реци до 
	планираног ППОВ у Циганској реци (уз границу НПК на подручју заштитне зоне 
	НПК) у дужини од око 5 km.

	Каналисање и пречишћавање отпадних вода насеља у заштитној зони НПК 
	(садржаји предвиђени за прву етапу)

	1. систем Лисина - Чајетина који ће се прикључити на сепаратни гравитациони 
	систем Јарам - Суво Рудиште - Репушке бачије - Шипачина - Рудница;

	2. систем Јошаничка Бања са посебним системом за евакуацију и ППОВ;

	3. систем Брзеће уз проширење постојећег ППОВ;

	4. посебна ППОВ за насеља Ливађе, Црна Глава, Ђорђевићи, Бело Брдо и друга 
	насеља и садржаје ван трасе планираних колектора.

	Систем за обезбеђивање вода за техничке потребе на подручју Просторног плана 
	(садржаји предвиђени за прву етапу)

	У првој фази, системи за обезбеђивање вода за техничке потребе садржаја НПК 
	користиће водотоке Караманског потока, потока Пајино пресло, Самоковске 
	реке, Гобељске реке, Шаклманске реке и друго, и мале водоакумулације Црвено 
	језеро, Казновско бачиште и Драгански поток (са посебном хидрантском мрежом 
	и црпним станицама за потискивање воде ка туристичким локалитетима и 
	скијалишту у висинској зони НПК).

	У првој фази, системи за обезбеђивање вода за техничке потребе садржаја и 
	насеља у заштитној зони НПК користиће водотоке Самоковске реке, Гобељске 
	реке и других, мале водоакумулације и микро-водозахвате на подручју НПК, као 
	и мале водоакумулације на Кривој реци и микроводозахвате у заштитној зони 
	НПК (такође са посебном хидрантском мрежом и другим уређајима за транспорт и 
	коришћење техничке воде, која ће се директно гравитационо водити ка 
	насељима).

	Мале водоакумулације и микро-водозахвати (садржаји предвиђени за прву етапу)

	У првој етапи планирана је изградња три акумулације на подручју НПК, на 
	локацијама Црвено језеро, Казновско бачиште и Драгански поток (у сливу 
	Самоковске реке); и најмање једна на подручју заштитне зоне НПК, на локацији 
	Кулинеа (у сливу Криве реке) низводно од Пршића.

	На подручју НПК и у заштитној зони НПК предвиђено је више микро-водозахвата, 
	првенствено намењених за производњу снега на ски-стазама.

	Хидроенергетика

	У првој фази планирана је производња електричне енергије из две МХЕ укупне 
	инсталисане снаге од око 1,25 MW и то МХЕ "Гобељска река" ("Ђорђевићи I" и 
	МХЕ "Ђорђевићи II") са водозахватима из Шутановачке реке и Гобељске реке.

	2.9.2. Енергетска инфраструктура

Далеководи и 
	трафостанице 110 kV на подручју НПК

	У првој фази планирана је изградња ТС 110/х "Копаоник" на Сувом Рудишту 
	(локација Крст) са системом даљинског управљања; преусмеравање постојећег ДВ 
	110 (35)kV Рашка-Копаоник (који ради под напоном 35kV) 
	на будућу локацију ТС 110/х "Копаоник".

Далеководи и 
	трафостанице 35 kV(садржаји прве етапе)

	У првој фази планирана је реконструкција ТС 35/10(20) 
	на Сувом Рудишту према будућој трансформацији на 
	нивоу 110 kV као и систему даљинског управљања и изградња новог ДВ од 
	планиране ТС 110/х "Копаоник" до постојеће ТС 35/10(20) "Копаоник".

Далеководи и 
	трафостанице 20 и 10 kV (садржаји 
	прве етапе)

	У првој фази планирана је изградња ТС 20/0,4 kV са кабловским деоницима 
	далековода 20 kV и нисконапонском мрежом за потребе садржаја туристичких 
	потцентара Суво Рудиште, Јарам, Сребрнац, Рендара и жичара алпског 
	скијалишта у секторима скијалишта I југ, II југозапад, V исток Бела река, VI 
	исток Гобеља, VIII северозапад и IХ север.

	У првој фази планирана је реконструкција пет ТС 10/0.4 
	kV (Депаданс, Врх-Жичара, Стара успињача, Војни дом и ТВ стара) и кабловских 
	10 kV водова (Депаданс, Војни дом-Марина вода-Јарам-ТВ) и изградња петље 
	ЈарамЛеденице и Водовод-Суви Јелак-Депаданс.

Далеководи и 
	трафостанице 35 kV(садржаји прве етапе) у 
	заштитној зони НПК

	У првој фази планирана је реконструкција ТС 35/10(20) 
	у Брзећу према будућој трансформацији на нивоу 110 
	kV као и систему даљинског управљања.

Далеководи и 
	трафостанице 10 kV(садржаји прве етапе)

	У првој фази планирана је реконструкција и изградња ТС и ДВ 10 kV у 
	заштитној зони НПК за потребе туристичких насеља Лисина, Крива река, Црна 
	Глава и Ђорђевићи и жичара у секторима скијалишта II, VIII, ХI који се 
	налазе изнад ових насеља, као и за потребе насеља Бело Брдо и планиране 
	кабинске жичаре.

Повезивање малих 
	хидроелектрана на електроенергетски систем

	У првој фази планира се повезивање МХЕ "Ђорђевићи I" и "Ђорђевићи II" 
	ваздушним ДВ 10 kV са постојећим ДВ 10 kV Јошаничка Бања - Црна Глава.

Производња енергије из 
	алтернативних обновљивих извора

	У првој фази планира се израда Програма и пројеката производње енергије из 
	алтернативних обновљивих извора.

Гасификација (садржаји 
	прве етапе)

	У првој фази планира се реализација прве етапе гасификација Копаоника 
	изградњом инфраструктурне мреже за течни гас и МГРС на локацији Суво 
	Рудиште.

	2.9.3. Телекомуникациона инфраструктура

	У оквиру телекомуникационе мреже на подручју НПК планира се:

	1) изградња СДХ система преноса Рашка-Копаоник, који чине радио-релејни 
	систем Настасићко брдо-Копаоник/1-Копаоник, с оптичким приводима до Рашке и 
	Копаоника, као и оптички кабл Копаоник (Конаци)-Копаоника/1 (базна станица 
	064);

	2) замена АТЦ Копаоник савременијом (капацитета 2.000 бројева) и изградња 
	АТЦ Сребрнац (капацитета 800 бројева);

	3) изградња основне мреже оптичких каблова у дужини од 63 km (од чега 31 km 
	на подручју НПК) и РР веза и то: оптички кабл Копаоник/1-Рудница у дужини од 
	око 14 km (од чега 4 km на подручју НПК, 6 km на подручју заштитне зоне НПК 
	и 4 km ван подручја Просторног плана); оптички кабл 
	Копаоник-Сребрнац-Рендара у дужини од око 9 km (све на подручју НПК); 
	оптички кабл Брзеће-Брегови-Сребрнац (синхронизовано с изградњом гондолске 
	жичаре на истом правцу) у дужини од око 6 km (од чега на подручју НПК око 4 
	km и 2 km у заштитној зони НПК); оп тички кабл Јошаничка Бања-Копаоник у 
	дужини од око 18 km (од чега око 12 km на подручју НПК и 6 km у заштитној 
	зони НПК); оптички кабл Рендара-Крива Река у дужини од око 4 km (од чега око 
	2 km на подручју НПК и 2 km у заштитној зони НПК); РР веза 
	Мрамор-Караман-Копаоник; и РР веза Велика Гобеља-Суво Рудиште (Панчићев 
	врх);

	4) изградња дистрибутивне мреже туристичких комплекса, обезбеђењем привода 
	из оптичких каблова;

	5) изградњу базних РР станица: Копаоник/1 (базна 064), Велика Гобеља 
	(објекти РТС и Теленора) и Суво Рудиште - Панчићев врх (објекти РТС и 
	Теленора). Поред Сувог Рудишта, предвиђено је увођење поштанске јединице и у 
	Сребрнцу као и постављање јавних телефонских говорница.

	У оквиру телекомуникационе мреже у заштитној зони НПК планира се:

	1) замена АТЦ Јошаничка Бања већом и савременијом (капацитета 600 бројева) и 
	изградња АТЦ Лисина (капацитета 800 бројева) и АТЦ Мрамор;

	2) изградња мреже оптичких каблова и приступне мреже подкопаоничких насеља, 
	као и стварање услова за руралну телефонију у поткопаоничким селима.

	У туристичким насељима у заштитној зони НПК, Јошаничкој Бањи, Брзећу, 
	Лисини, Кривој реци и Белом Брду предвиђене су поштанске јединице, као и 
	постављање јавних телефонских говорница.

	2.9.4. Комунална опрема

	У оквиру комуналне опреме планира се:

	- прва фаза грејања из инфраструктурне мреже за течни гас у комплексу Суво 
	Рудиште; реализација система топлификације са централном енерганом на 
	локацији Суво Рудиште у непосредној близини рудника;

	- база за одржавање путева у комплексу Сребрнац;

	- главна ватрогасна служба подручја НПК у комплексу Сребрнац;

	- сервиси жичара, ски-стаза и опреме - премештање постојећих сервиса са 
	Сувог Рудишта у Репушке бачије и изградња сервиса у комплексу Сребрнац;

	- комплетирање система за елиминисање комуналног отпада;

	- уређење јавних површина у комплексу Суво Рудиште.

3. Учесници у 
	имплементацији Просторног плана

	Учесници у остваривању Просторног плана, у складу са својим надлежностима и 
	делокругом рада, биће: републички ресорни органи, јавна предузећа и посебне 
	организације, као и републички фондови; управе општина, месне заједнице и 
	локалне организације обухваћене Просторним планом, као и општински фондови; 
	и туристички и други тржишни и социјални субјекти, као и интерни фондови на 
	подручју Просторног плана.

	Учесници на републичком нивоу управљања биће министарства са одговарајућим 
	агенцијама, дирекцијама, управама и фондовима надлежним за послове планирања 
	и изградње, заштите животне средине, културе, спорта, туризма и услуга, 
	пољопривреде, шумарства и водопривреде, рударства и енергетике, саобраћаја и 
	телекомуникација; затим јавна предузећа надлежна за НПК, шумарство, 
	водопривреду, електропривреду, поштански и телефонски саобраћај, путеве и 
	друго. У остваривању Просторног плана одговарајуће улоге имаће и: Републичка 
	агенција за просторно планирање, као и даваоци услова - Министарство одбране 
	и заводи надлежни за заштиту природе и споменика културе.

	На републичком нивоу доноси се Просторни, као и системске мере, политике 
	стимулације и ограничења и друго. У оквиру ресора делују одговарајуће 
	инспекције, а за ресорне области организовани су фондови за развој (животне 
	средине, аграра, водопривреде, шумарства, енергетике, саобраћаја, туризма, 
	науке и технологије и друго.), чија средства ће представљати значајну ставку 
	у спровођењу Просторног плана. У оквиру ресора заштите животне средине 
	делује ЈП "Национални парк Копаоник", које управља Парком ван грађевинског 
	земљишта и земљишта посебне намене, доноси средњорочне програме заштите и 
	развоја НПК, програме презентације вредности НПК и друге.

	Учесници на локалном нивоу управљања биће управе општина Брус, Рашка и 
	Лепосавић, општинске дирекције за грађевинско земљиште и путеве, јавна 
	комунална предузећа и друге. У остваривању Просторног плана одговарајуће 
	учешће узеће и локално становништво у оквиру месних заједница, асоцијација 
	власника туристичких објеката и задруга организованих у области 
	пољопривреде, туризма и других економских активности, са или ван подручја 
	Просторног плана.

	На нивоу општина, за подручје Просторног плана доносе се сви урбанистички 
	планови (планови општег уређења за села, планови генералне и детаљне 
	регулације за туристичке подцентре, секундарне туристичке центре/секундарне 
	општинске центре, саобраћајну, техничку и туристичку инфраструктуру, 
	урбанистички пројекти ужих локалитета и други), средњорочни програми уређења 
	и опремања грађевинског земљишта и други програми и акта. За спровођење 
	Просторног плана биће најзначајнији наменски општински фондови за 
	грађевинско земљиште и за комуналне делатности. Ови фондови трошиће се 
	искључиво на местима где су формирани, односно за уређење, комунално 
	опремање, заштиту и развој туристичких комплекса и понуде у простору на 
	подручју НПК, односно за изградњу инфраструктуре, уређење насеља и друго. У 
	заштитној зони НПК (уз додатке из других општинских, републичких и 
	иностраних извора). Општинама су под одговарајућим условима приступачни и 
	неки фондови Европске уније за развој.

	Учесници - тржишни и социјални субјекти биће: актуелни власници/носиоци 
	развоја на Копаонику, друге туристичке организације, културно-едукативни 
	клубови (еколошки, етнолошки, споменички, језички и други), рекреативни и 
	спортски клубови (планинарски, јахачки, бициклистички, сафари, скијашки - 
	алпски и нордијски, клизачки и други), трговинска, угоститељска и сервисна 
	предузећа и друга.

	На подручју НПК формираће се јединствена управа Туристичког центра, којом ће 
	бити обухваћени сви тржишни и социјални субјекти туризма, рекреације и 
	спорта, као и свих пратећих активности. Ови субјекти ће, пропорционално 
	обиму и интензитету коришћења простора НПК, из надокнада за коришћење 
	простора, природе, назива и знака НПК и друго, обезбедити средства за 
	формирање интерног фонда НПК, који ће се, под заједничком контролом ЈП 
	"Национални парк Копаоник" и Управе Туристичког центра, наменски трошити 
	искључиво за заштиту и развој подручја НПК, као део укупних средстава за 
	заштиту и развој НПК која се обезбеђују још из републичких и делом из 
	општинских фондова. Интерни фонд биће намењен првенствено за: перманентни 
	рад на истраживању, програмирању, планирању и праћењу заштите и развоја НПК; 
	санационе радове на угроженим деловима простора НПК, узгој дивљачи, ихтиои 
	орнито-фауне, заштиту станишта и врста и других; санацију (обнову педолошког 
	покривача и затрављивање) ски-стаза, пошумљавање, антиерозионе, 
	хидрорегулационе и хидромелиорационе радове; објекте и опрему горске службе 
	спасавања, противпожарне објекте, уређаје и опрему; уређење и опремање 
	простора за презентацију вредности НПК; део компензација власницима земљишта 
	на подручју НПК. Средства овог фонда могу се користити и за изградњу 
	туристичке понуде у простору (жичаре, скистазе, мале скакаонице, излетничке 
	и планинарске стазе са склоништима и друго), за неке инфраструктурне 
	садржаје (који нису обухваћени редовним уређењем и опремањем грађевинског 
	земљишта ни обавезама државних јавних предузећа), као што су заштитне 
	галерије и уређени видиковци са паркингом на путевима, микроакумулације за 
	прављење вештачког снега, јавне чесме и друго.

4. Мере и инструменти за 
	имплементацију Просторног плана

	Ефикасност имплементације Просторног плана условљена је обезбеђењем 
	координације предвиђених активности и различитих актера/учесника. Полази се 
	од искустава земаља ЕУ да се успешна координација може обезбедити применом 
	мултисекторског приступа - комбинације мера и инструмената различитих 
	политика према тематским областима и проблемима која се планом решавају, као 
	и успостављањем институционално-организационих аранжмана и партнерства на 
	различитим релацијама (јавни - приватни сектор, јавне - независне 
	институције/организације, нивои управљања - јавност и друго).

	Основне мере и инструменти различитих политика за имплементацију планских 
	решења Просторног плана за период до 2014. године, базирани су на постојећем 
	систему управљања у Србији и у одређеној мери сугеришу мере и инструменте 
	које ће, према очекивањима, у овом периоду бити дефинисани и примењивани 
	током фаза приступања ЕУ.

	Мере и инструменти за имплементацију Просторног плана отворени су за 
	усклађивање с променама система управљања и планирања у Србији у току 
	остваривања овог плана.

4.1. Мере и инструменти 
	различитих политика

	4.1.1. Мере и инструменти опште економске политике

	Значајним се сматра установљавање мера и инструмената опште економске 
	политике за сва планинска подручја у Србији, нарочито за подручја заштићених 
	природних добара и природних вредности. То би за подручје НПК и његове 
	заштитне зоне, у првом реду, биле следеће мере и инструменти:

	1. повољни дугорочни кредити, пореске и царинске олакшице правним и физичким 
	лицима за улагања у спровођење мера заштите, уређења и презентације 
	заштићених природних и непокретних културних добара;

	2. повољни дугорочни кредити и порески подстицаји правним и физичким лицима 
	за улагања у спровођење мера заштите и уређења пољопривредног земљишта и 
	шума у складу с режимима заштите НПК, интегралним програмима уређења 
	пољопривредног земљишта и травњака и програмима газдовања шумама, као и за 
	коришћење обновљивих извора енергије на подручју НПК и његове заштитне зоне;

	3. повољни дугорочни кредити правним и физичким лицима за улагања у 
	каналисање и пречишћавање отпадних вода, смањење настајања, прикупљање и 
	депоновање комуналног отпада и других мера заштите природе и животне средине 
	на подручју НПК;

	4. повољни дугорочни кредити и порески подстицаји за развојно опредељене 
	пољопривредне произвођаче, као и додатне стимулације за младе и произвођаче 
	који преузимају напуштена и старачка газдинства и/или уводе методе органске 
	производње, у заштитној зони НПК;

	5. повољни дугорочни кредити, субвенције и порески подстицаји за изградњу и 
	модернизацију садржаја туристичке понуде и опреме у заштитној зони НПК, 
	нарочито за улагања у прибављање и уређење грађевинског земљишта, комунално 
	опремање, изградњу и реконструкцију објеката сеоских домаћинстава за 
	туристички смештај, изградњу туристичке инфраструктуре (понуде у простору) и 
	организовање јавних служби;

	6. повољни дугорочни кредити, субвенције и порески подстицаји приватном 
	сектору за пружање услуга јавних служби у насељима заштитне зоне НПК.

	Назначене мере и инструменте опште економске политике треба да установе 
	министарства надлежна за финансије, заштиту животне средине, културу, 
	привреду, пољопривреду, шумарство и водопривреду, рад и запошљавање, туризам 
	и услуге, као и републички фонд за развој Косова и Метохије за подручје 
	општине Лепосавић.

	4.1.2. Мере и инструменти других политика

	Основне мере и инструменти политике заштите природног добра су удруживање 
	средстава ЈП "Национални парк Копаоник", која то јавно предузеће остварује 
	обављањем делатности и наплатом накнада за коришћење националног парка, 
	средстава буџета Републике Србије која се обезбеђују првенствено преко 
	министарстава надлежних за послове заштите животне средине, економије, 
	туризма и културе, средстава Фонда за заштиту животне средине и средстава 
	европских и других међународних фондова ради реализације пројеката заштите, 
	унапређења и презентације природних и културних вредности и животне средине, 
	њиховог даљег истраживања и мониторинга, рекултивације и санације 
	деградираних и загађених делова простора, управљања отпадом, и сл.

	Наведене мере и инструменте успоставља и развија јавно предузеће кроз 
	планове управљања НПК, у складу са законом, и организује њихову примену у 
	сарадњи са надлежним и референтним институцијама, пре свега Заводом за 
	заштиту природе Србије, јавним предузећима, привредним друштвима и другим 
	субјектима који у складу са законом обављају делатност на подручју НПК и 
	заштитне зоне. Усмеравање и праћење примене тих мера и инструмената у 
	делокругу је министарства надлежног за послове заштите животне средине 
	односно заштите природе.

	Основне мере и инструменти политике развоја пољопривреде и села су:

	1. удруживање средстава која се издвајају из буџета Републике Србије (преко 
	надлежних министарстава и јавних прихода општина у области пољопривреде и 
	развоја руралног подручја) с приватним сектором, ради обезбеђења 
	подстицајних средстава за припрему и реализацију интегралних програма 
	заштите и уређења пољопривредног земљишта, програма уређења травњака, 
	програма органске производње и других развојних програма (говедарства, 
	овчарства и друго); посебно удруживање средстава из буџета са економски и 
	биолошки виталним пољопривредним газдинствима за трансфер земљишта, стоке и 
	техничких средстава с регресивних газдинстава, за дугорочни закуп и друге 
	облике несвојинских права коришћења земљишта, примену антиерозивне обраде 
	пољопривредног земљишта, оснивање и мелиорацију ливада и пашњака, 
	пошумљавање земљишта слабијег производног потенцијала, очување 
	традиционалних локалних биљних сорти и животињских пасмина, органску 
	производњу хране, формирање препознатљивих робних марки с географским 
	пореклом и друго;

	2. стимулативне мере за оснивање приватних сеоских кооператива по 
	насељима/атарима, са тенденцијом њиховог интегрисања на целом подручју 
	Просторног плана, уз увођење стандарда "домаћинског туризма" и 
	комплементарних локалних активности, са радним ангажовањем чланова 
	домаћинства на домаћој радиности у туризму, производњи здравствено безбедне 
	хране, етно-предмета и друго, уз заштиту атара од ненаменског коришћења 
	(викенд изградњом, формирањем великих монофункционалних фарми и слично), у 
	заштитној зони НПК.

	3. финансирање из аграрног буџета педолошких истраживања, развоја и 
	модернизације ветеринарске и стручне пољопривредне службе, и обезбеђивање 
	финансијске подршке газдинствима спремним за прихватање одговарајућих 
	технолошких решења и еколошких стандарда;

	4. конкурисање општина за коришћење средстава ЕУ преко ИПА фондови.

	Ове мере и инструменте треба да утврде и примењују министарства надлежна за 
	пољопривреду, шумарство и заштиту животне средине, фондови и/или банке 
	надлежни за развој, односно за развој Косова и Метохије, у сарадњи са 
	општинама Рашка, Брус и Лепосавић.

	Основне мере и инструменти политике развоја шумарства и ловства су 
	Удруживање средстава која се издвајају из буџета Републике Србије преко 
	надлежног министарства, средстава ЈП "Национални парк Копаоник" и корисника 
	ловишта.

	Ове мере и инструменте треба да утврде и примењују министарство надлежно за 
	шумарство и ловство, ЈП "Национални парк Копаоник" за подручје НПК и ЈП 
	"Србијашуме", у сарадњи са власницима приватног земљишта и шума, односно са 
	корисницима ловишта за заштитну зону НПК.

	Основне мере и инструменти политике развоја инфраструктурних система и 
	комуналних објеката су:

	1. удруживање средстава која се издвајају из буџета Републике Србије преко 
	надлежних министарстава, средстава општинских комуналних предузећа и 
	средстава туристичких субјеката у НПК и других актера из приватног сектора, 
	за развој водоснабдевања, санитарно безбедног третмана отпадних вода и 
	комуналног отпада и другог;

	2. удруживање средстава која се издвајају из буџета Републике Србије преко 
	надлежних министарстава и посебне републичке организације за путеве и јавних 
	прихода општина за регионалне и локалне путеве, уз конкурисање за коришћење 
	средстава ЕУ преко предприступног програма ИСПА после 2005. године;

	3. удруживање средстава јавних прихода општина и приватног сектора, уз 
	конкурисање општина за коришћење средстава ЕУ преко предприступних ИПА, за 
	развој локалне комуналне инфраструктуре у заштитној зони НПК;

	4. удруживање средстава јавних прихода општина и приватног сектора, уз 
	конкурисање општина за коришћење средстава ЕУ преко предприступног ИПА 
	програма и средстава Европске банке за реконструкцију после 2005. године, за 
	санитарно безбедан третман и депоновање комуналног отпада.

	Ове мере и инструменте треба да утврде и примењују министарства надлежна за 
	заштиту животне средине и водопривреду, Републичка дирекција за путеве, 
	републички фонд за развој Косова и Метохије за подручје општине Лепосавић, 
	општине Рашка, Брус и Лепосавић и општинска јавна комунална предузећа, у 
	сарадњи са приватним сектором.

	Основне мере и инструменти политике развоја туризма су:

	1. удруживање средстава која се издвајају из буџета Републике Србије преко 
	надлежних министарстава, односно фонда за развој туризма, с приватним 
	сектором, нарочито за развој туристичке инфраструктуре и опреме (јавна 
	скијалишта, жичаре, уређење јавних спортских терена и слично); основна 
	средства за реализацију комерцијалних програма и пројеката у области туризма 
	обезбеђиваће приватни сектор, по одредбама овог Плана и планских докумената 
	његове разраде, уз сагласност надлежних министарстава и ЈП "Национални парк 
	Копаоник".

	2. обједињавање туристичке понуде Копаоника (потцентара ТЦ Копаоник, 
	секундарних туристичких центара и туристичко-сеоских насеља, као и 
	туристичке инфраструктуре/понуде у простору), са јединственим туристичким 
	стандардима, јединственим управљањем и маркетингом, уз увођење институције 
	туристичке лиценце НПК, као услова за добијање радне дозволе у високо 
	комерцијалној туристичкој зони на подручју НПК; верификацију ове лиценце 
	обавезно би вршили републички ресори заштите животне средине и туризма.

	Ове мере треба да утврди и примењује министарство надлежно за туризам, 
	односно фонд за развој туризма, у сарадњи са приватним сектором, као и 
	републички фонд за развој Косова и Метохије за подручје општине Лепосавић.

	Основне мере и инструменти политике развоја јавних служби су удруживање 
	средстава која се издвајају из буџета Републике Србије преко надлежних 
	министарстава и јавних прихода општина у области јавних служби с приватним 
	сектором, уз конкурисање за коришћење средстава ЕУ, преко предприступног ИПА 
	програма и средстава Светске банке за програме социјалне и здравствене 
	заштите, нарочито старих лица.

	Ову меру треба да утврде и примењују министарства надлежна за просвету, 
	здравље, социјалну политику и културу и општине Брус, Рашка и Лепосавић, у 
	сарадњи са приватним сектором и одговарајућим невладиним организацијама.

4.2. Компензације за 
	ограничења у развоју

	За настале штете, ускраћивање и умањење добити услед ограничења режимима 
	заштите природних и културних добара, Влада Републике Србије треба да 
	установи заједнички систем компензација (услова, обрачуна, модалитета и 
	аранжмана) власницима земљишта и титуларима над земљиштем. На основу овог 
	система, управе општина Рашка, Брус и Лепосавић, уз консултовање месних 
	заједница са подручја Просторног плана и уз стручну и организациону подршку 
	Савета за праћење и координацију спровођења Просторног плана, припремиће 
	компензационе програме (у областима развоја пољопривреде и села, шумарства, 
	туризма и друго) за ограничења у развоју локалних заједница на подручју 
	Просторног плана, проузрокована спровођењем режима и мера заштите природних 
	и културних добара НПК. Програм ће бити верификован укључивањем у 
	имплементацију плана, у виду експлицитних обавеза појединачних учесника у 
	имплементацији плана (министарства надлежна за заштиту животне средине, 
	планирање и изградњу простора, туризам, пољопривреду, шумарство и 
	водопривреду, саобраћај, енергетику и телекомуникације, односно одговарајућа 
	државна јавна предузећа, дирекције, агенције, фондови и друго).

4.3. Разрада и 
	спровођење Просторног плана у другим плановима и програмима

	Просторни план ће се спроводити израдом и доношењем секторских/гранских 
	планова и програма, као и разрадом планских решења урбанистичким плановима и 
	програмима уређења грађевинског земљишта у складу са законом.

	Просторни планови општина Рашка, Брус и Лепосавић усклађиваће се са планским 
	решењима овог просторног плана и ближе ће дефинисати планска решења у вези 
	са привредним развојем, организовањем мреже центара насеља, уређењем 
	грађевинских подручја насеља и објеката јавних служби, у складу са законом.

	4.3.1. Разрада Просторног плана урбанистичким плановима и програмима

	Надлежне скупштине општина Рашка, Брус и Лепосавић донеће на основу овог 
	Просторног плана најкасније до 2013. године, следеће урбанистичке планове:

	1. Планове детаљне регулације за делове подцентра/комплекса Суво Рудиште - 
	Марина Вода и Сунчана Долина са Репушким Бачијама и за туристичке 
	подцентре/комплексе Јарам, Сребрнац и Рендара;

	2. Урбанистичке планове са елементима детаљне регулације за секундарне 
	туристичке центре Брзеће са Гочманцем и Бело Брдо, као и за викенд насеље 
	Лисина - Чајетина;

	3. Урбанистички план насеља Крива Река.

	После 2013. године донеће се урбанистички планови за насеља Ђорђевићи, Црна 
	Глава, Вележ-Паљевштица и Марићи (у општини Рашка), Равниште и 
	Ливађе-Радманово (у општини Брус).

	Сви донети урбанистички планови на подручју НПК биће усклађени са Просторним 
	планом. Генерални план Јошаничке Бање донет од стране Скупштине општине 
	Рашка 2004. године, у потпуности је сагласан са овим Просторним планом.

	Надлежне скупштине општина донеће до 2013. године, на основу одговарајућих 
	урбанистичких планова следеће програме:

	1. средњорочни и годишње програме санације насеља Лисина-Чајетина;

	2. средњорочне и годишње програме уређења јавног и осталог грађевинског 
	земљишта за туристичке подцентре/комплексе Суво Рудиште, Јарам, Сребрнац и 
	Рендара, за секундарне туристичке центре Јошаничка Бања, Брзеће/Гочманци и 
	Бело Брдо, као и за насеље Крива Река.

	Средства за израду ових планских докумената биће обезбеђена из републичких 
	средстава, средстава општина, средстава заинтересованог приватног сектора и 
	на друге начине.

	Министарство надлежно за послове урбанизма и надлежни орган јединице локалне 
	самоуправе (у складу са чл. 54, 57. и 133. Закона о планирању и изградњи), 
	издаће локацијску дозволу за изградњу путева, објеката и мрежа техничке 
	инфраструктуре, туристичко-рекреативну инфраструктуру и др., који се налазе 
	у зонама ван граница предвиђених урбанистичких планова, односно на 
	локацијама за које је предвиђена израда урбанистичког пројекта. За локације 
	микроводозахвата и друге објекте туристичко-рекреативне инфраструктуре 
	предвиђа се израда урбанистичких пројеката, уз претходно прибављање услова 
	надлежних органа.

	4.3.2. Спровођење Просторног плана у секторским/гранским плановима и 
	програмима

	Спровођење и разраду планских решења и правила утврђених Просторним планом у 
	секторским/гранским плановима и програмима, у складу са законом, обезбедиће:

	1. ЈП "Национални парк Копаоник" - четворогодишњим средњорочним програмима 
	заштите и развоја НПК;

	2. ЈП "Национални парк Копаоник" - Општом шумском основом и Ловно-узгојном 
	основом за подручје НПК; ЈП "Србијашуме" - Општом шумском основом и 
	програмима газдовања шумама у приватном власништву у заштитној зони НПК; 
	"Србијашуме" и ловачка удружења - Ловнопривредном основом у заштитној зони 
	НПК;

	3. ЈП "Национални парк Копаоник" на подручју НПК - средњорочним и годишњим 
	програмима унапређења ихтиофауне, а корисници рибарских подручја у заштитној 
	зони НПК - средњорочним и годишњим програмима унапређења рибарства;

	4. Министарство надлежно за заштиту животне средине у сарадњи са општинама 
	Брус, Рашка и Лепосавић - акционим и санационим плановима заштите природне и 
	животне средине за заштитну зону НПК;

	5. ЈП "Национални парк Копаоник" и министарство надлежно за пољопривреду, у 
	сарадњи са асоцијацијама пољопривредних произвођача и власницима земљишта - 
	испитивањем агропедолошких особина земљишта и доношењем Програма развоја 
	пољопривреде (уређења, коришћења и заштите копаоничких травњака, развоја 
	органске, односно еколошке производње хране и развоја сточарства);

	6. Републичка дирекција за путеве, у сарадњи са општинама Брус, Рашка и 
	Лепосавић - усклађивањем средњорочних и годишњих програма одржавања, заштите 
	и развоја регионалних путева на подручју Просторног плана;

	7. Скупштине општина Брус, Рашка и Лепосавић, односно општинске дирекције за 
	путеве - усклађивањем средњорочних и годишњих програма развоја локалних 
	путева на подручју Просторног плана;

	8. Министарство пољопривреде, шумарства и водопривреде, Републичка дирекција 
	за воде, Министарство животне средине и просторног планирања, ЈП Скијалишта 
	Србије и Скупштине општина Рашка, Брус и Лепосавић - Дугорочни програм 
	водоснабдевања подручја НПК;

	9. Скупштине општина Брус, Рашка и Лепосавић и јавна комунална предузећа - 
	доношењем средњорочних и годишњих програма развоја водоводне и канализационе 
	инфраструктуре, двогодишњих програма управљања отпадом и одлука о комуналном 
	реду у општинама;

	10. ЈП "Електропривреда Србије", са јавним предузећима за дистрибуцију 
	електричне енергије "Електродистрибуција" из Крушевца и Рашке - усклађивањем 
	средњорочних планова, односно двогодишњих програма развоја енергетике и 
	дистрибуције електричне енергије;

	11. Јавна предузећа "Телеком" Србија и ПТТ "Србија" са одговарајућим 
	предузећима у Рашки и Брусу - усклађивањем средњорочних планова и програма 
	развоја телекомуникација;

	12. ЈП "Национални парк Копаоник" и министарство надлежно за туризам, у 
	сарадњи са туристичким субјектима и надлежним општинама - доношењем 
	интегралног Програма развоја туризма и рекреације за примарни, високо 
	комерцијални Туристички центар Копаоник на подручју НПК, за социјални и 
	комерцијални туризам заштитне зине НПК, за секундарне туристичке центре и 
	туристичко - сеоска насеља, као и за туристичку инфраструктуру понуде у 
	простору (јавна скијалишта, излетничко-планинарске стазе и друго).

4.4. Подршке 
	имплементацији Просторног плана

	4.4.1. Информациони, мониторинг и контролни системи имплементације 
	Просторног плана

	Управљање заштитом, развојем и уређењем простора у складу са планским 
	решењима и правилима утврђеним Просторним планом подразумева развој 
	информационих и мониторинг система и унапређење контролних система у 
	различитим областима, које ће, у складу са законом, обезбедити:

	1. за развој информационих и мониторинг система:

	- министарство надлежно за заштиту животне средине, у сарадњи са Јавним 
	предузећем "НПК" и Заводом за заштиту природе Србије - успостављањем и 
	вођењем информационог и мониторинг система заштите животне средине на 
	подручју НПК;

	- министарство надлежно за заштиту животне средине, односно Управа за 
	заштиту животне средине, у сарадњи са другим надлежним министарствима, 
	Јавним предузећем "НПК" и Заводом за заштиту природе Србије - успостављањем 
	и вођењем интегралног катастра загађивача за подручје НПК;

	- министарство надлежно за шумарство, односно Управа за шуме, у сарадњи са 
	Републичким геодетским заводом - успостављањем инвентара шума на подручју 
	Просторног плана (у јавном и приватном власништву); а у сарадњи са Јавним 
	предузећем "НПК" и Јавним предузећем за газдовање шумама "Србијашуме" - 
	успостављањем информационог и мониторинг система о шумама НПК и заштитне 
	зоне НПК;

	- министарство надлежно за туризам, у сарадњим са ЈП "Национални парк 
	Копаоник" и надлежним општинама - успостављањем и вођењем регистра 
	туристичких субјеката, категоризације и капацитета туристичких садржаја, 
	лиценци за пружање туристичких услуга на подручју НПК и слично;

	2. за унапређење контролних система:

	- министарство надлежно за заштиту животне средине и општинске управе Рашке 
	и Бруса - појачаним надзором над обављањем и контролом утицаја активности 
	(туризма, саобраћаја, пољопривреде и друго) на квалитет животне средине и 
	над спровођењем предвиђених мера заштите на подручју НПК;

	- министарства надлежна за водопривреду (односно Републичка дирекција за 
	воде), санитарну заштиту и заштиту животне средине, као и општинске управе 
	Рашке и Бруса - појачаним надзором над радом објеката и постројења за 
	пречишћавање и дистрибуцију воде за пиће и објеката и постројења за 
	каналисање и пречишћавање фекалних и атмосферских вода;

	- општинске управе Рашке и Бруса, у сарадњи са Министарством надлежним за 
	планирање и изградњу - појачаним надзором над изградњом и коришћењем 
	простора НПК и његове заштитне зоне;

	- општинске управе Бруса, Рашке и Лепосавића, у сарадњи са министарством 
	надлежним за пољопривреду, односно одговарајућим управама - појачаним 
	надзором над коришћењем, заштитом и уређењем пољопривредног земљишта, 
	применом средстава за заштиту биља и других хемијских средстава и појачаним 
	ветеринарско-санитарним надзором;

	- министарство надлежно за шумарство, односно Управа за шуме и општинске 
	управе Бруса, Рашке и Лепосавића - појачаним надзором над газдовањем шумама 
	у НПК и његовој заштитиној зони.

	Управљање заштитом, развојем и уређењем простора у складу са планским 
	решењима и правилима утврђеним Просторним планом подразумева и 
	институционално-организационе мере, које би требало да се предузму на нивоу 
	НПК и општина Брус, Рашка и Лепосавић, као и у приватном сектору, у сарадњи 
	са републичким ресорним органима, републичким и регионалним организацијама, 
	невладиним организацијама и асоцијацијама грађана. Јединствено управљање на 
	подручју НПК и у заштитној зони НПК неопходно је увести у следећим 
	областима: заштита и презентација НПК (управљање одрживим развојем НПК); 
	грађевинско земљиште (управљање грађевинском рентом); инфраструктурни и 
	комунални системи (управљање капиталним инвестицијама); туристичка понуда у 
	потцентрима, насељима и простору (управљање одрживим туризмом); јавне службе 
	(управљање заједничким јавним функцијама); и коришћење природних ресурса, 
	развој локалних активности, становништва и насеља (управљање одрживим 
	развојем локалне средине). У остваривању управљања наведеним областима 
	ангажоваће се постојеће или нове организације и институције у складу са 
	постојећим и могућим новим законским одредбама, уз обавезу да обезбеде 
	следеће услове и активности:

	1. интегрално и координирано управљање заштитом природе и животне средине од 
	стране ЈП "Национални парк Копаоник", општина и надлежних министарстава, 
	агенција, управа и дирекција, уз подстицање укључивања приватног сектора у 
	систем ЕМАС, у првом реду израдом и применом процене утицаја свих планираних 
	и реализованих објеката и активности на природу и животну средину 
	Националног парка, као и израдом и применом претходних студија оправданости 
	и студија оправданости;

	2. унапређење презентације природних и непокретних културних добара у НПК и 
	његовој заштитној зони, укључивањем невладиних организација, приватног 
	сектора, специјализованих и образовних институција и локалног становништва у 
	програме и активности ЈП "Национални парк Копаоник" и надлежних јавних 
	служби за заштиту природе, природних и непокретних културних добара;

	3. организационо и кадровско јачање општинских инспекцијских служби ради 
	контроле коришћења, изградње и уређења простора, као и општинских управа 
	и/или организација (на регионалном нивоу управљања) за управљање заштитом 
	животне средине и развој партнерства с невладиним организацијама 
	заинтересованим за унапређење животне средине;

	4. припрему програма уређења и опремања грађевинског земљишта, реализацију 
	уређења и опремања земљишта, изнајмљивање земљишта и давање концесија по 
	конкурсу, успостављање наплате коришћења земљишта и уређење јавних насељских 
	површина.

	5. преузимање управљања свим комуналним објектима и пружањем комуналних 
	услуга на подручју Националног парка (снабдевање пијаћом и техничком водом, 
	каналисање отпадних и атмосферских вода, елиминисање смећа, уређење јавних 
	површина и газдовање паркинзима и гаражама, локални и међумесни јавни 
	саобраћај, такси служба, грејање, услужни сервиси и друго) од стране 
	општинских јавних предузећа за комуналне делатности, уз укључивање приватног 
	сектора, супервизију надлежних министарстава и обезбеђење координације 
	активности општинских јавних предузећа и општинских управа (урбанистичке, 
	катастра и друго) на уређењу грађевинског земљишта, развоју инфраструктурне 
	опремљености и комуналне уређености подручја НПК и његове заштитне зоне;

	6. остваривање сарадње са Дирекцијом за путеве и државним јавним предузећима 
	за снабдевање електроенергијом и гасом, као и за телекомуникације, ради 
	синхронизоване изградње инфраструктуре по одредбама Просторног плана;

	7. развој специфичног институционално - организационог аранжмана у јавно - 
	приватном сектору за интегрално управљање туристичким производом НПК и 
	његовим маркетингом; припрема програма развоја туризма; развој информационог 
	система о туристичкој понуди и тражњи; унапређење агенцијског пословања на 
	прихвату и дистрибуцији туриста; организовање издавања лиценци, супервизије 
	и контроле квалитета туристичког производа по сегментима понуде; развој 
	мреже информативно-пропагандних туристичких пунктова; организовање 
	културних, спортских и других манифестација у функцији туристичке понуде и 
	слично;

	8. организовање здравствене заштите са службом хитне помоћи, горске службе 
	спасавања, службе јавне безбедности (МУП), службе противпожарне заштите, 
	водичке службе, културно-едукативних, рекреативних и спортских клубова и 
	других; укључивање приватног сектора у пружање услуга јавних служби и 
	коришћење објеката у јавном власништву; организовање мобилних служби за 
	насеља у заштитној зони НПК;

	9. развој и модернизацију ветеринарске и стручне пољопривредне службе; а у 
	оквиру рада стручне пољопривредне службе обезбеђење стручних савета за 
	перманентно информисање и образовање пољопривредних произвођача, посебно у 
	погледу примене метода органске производње хране, контролисаног и 
	интегралног прихрањивања и заштите биља, адекватне исхране и неге стоке, 
	антиерозивне обраде земљишта и другог, у заштитној зони НПК;

	10. удруживање пољопривредних произвођача у интересне, пожељно комбиноване, 
	пољопривредно - туристичке асоцијације или задруге, ради специјализације, 
	унапређења, контроле квалитета и маркетинга пољопривредне производње и 
	укључивања у понуду НПК и Туристичког центра Копаоник.

	Управљање заштитом, развојем и уређењем заштитне зоне НПК требало би да се 
	заснива на координираном деловању ЈП "Национални парк Копаоник" и 
	Туристичког центра Копаоник, општина и месних заједница, посредством јавног 
	институционално - организационог аранжмана за имплементацију Просторног 
	плана и компензационих шема и програма. Овај аранжман требало би да 
	формирају општине Брус, Рашка и Лепосавић, у сарадњи са републичким ресорним 
	органима, заинтересованим организацијама, предузећима, невладиним 
	организацијама и приватним сектором.