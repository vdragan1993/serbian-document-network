На основу члана 35. став 3. Закона о планирању и изградњи („Службени гласник РС”, бр. 72/09, 81/09 – исправка, 64/10 – УС, 24/11, 121/12, 42/13 – УС, 50/13 – УС, 98/13 – УС, 132/14 и 145/14) и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07, 65/08, 16/11, 68/12 – УС, 72/12, 7/14 – УС и 44/14),
Влада доноси
 
УРЕДБУ
о утврђивању Регионалног просторног плана за подручје Колубарског и Мачванског управног округа
"Службени гласник РС", број 11 од 30. јануара 
				2015.
 
Члан 1.
Утврђује се Регионални просторни план за подручје Колубарског и Мачванског управног округа (у даљем тексту: Просторни план), који је одштампан уз ову уредбу и чини њен саставни део.
Члан 2.
Просторним планом утврђује се дугорочна концепција развоја, организације, уређења, заштите и коришћења подручја Просторног плана на територији која обухвата подручја Колубарског и Мачванског управног округа, и то на територији градова: Ваљева, Шапца и Лознице, као и општина: Лајковац, Љиг, Мионица, Осечина, Уб, Богатић, Владимирци, Коцељева, Крупањ, Љубовија и Мали Зворник. 
	
Члан 3.
Просторни план састоји се из текстуалног дела и графичких приказа.
Текстуални део Просторног плана објављује се у „Службеном гласнику Републике Србије”.
Графички прикази (рефералне карте) израђени су у размери 1 : 100 000, и то: реферална карта 1 – Основна намена простора; реферална карта 2 – Мрежа насеља и инфраструктурни системи; реферална карта 3 – Туризам и заштита простора.
Графичке приказе из става 3. овог члана, израђене у 24 комплета графичких приказа, својим потписом оверава министар надлежан за послове просторног планирања. 
	
Члан 4.
Просторни план спроводи се разрадом планских решења и пропозиција просторним плановима подручја посебне намене, просторним плановима јединица локалне самоуправе, урбанистичким плановима и другим плановима и програмима.
Члан 5.
Графички прикази из члана 3. став 3. ове уредбе, чувају се трајно у Влади (један комплет), Министарству грађевинарства, саобраћаја и инфраструктуре (три комплета), Министарству привреде (један комплет), Министарству државне управе и локалне самоуправе (један комплет), Министарству рударства и енергетике (два комплета), Министарству пољопривреде и заштите животне средине (два комплета), градовима: Ваљеву (један комплет), Шапцу (један комплет), Лозници (један комплет) и општинама: Лајковцу (један комплет), Љигу (један комплет), Мионици (један комплет), Осечини (један комплет), Убу (један комплет), Богатићу (један комплет), Владимирцима (један комплет), Коцељеви (један комплет), Крупњу (један комплет), Љубовији (један комплет) и Малом Зворнику (један комплет). 
	
Документациона основа на којој се заснива Просторни план чува се у министарству надлежном за послове просторног планирања.
Члан 6.
Право на непосредан увид у графичке приказе из члана 3. став 3. ове уредбе имају правна и физичка лица, под условима и на начин које ближе прописује министар надлежан за послове просторног планирања.
Члан 7.
Просторни планови јединица локалне самоуправе, урбанистички планови и пројекти ускладиће се са одредбама ове уредбе на начин утврђен Просторним планом.
Планови и програми развоја који се доносе по посебним прописима, прописи и други општи акти ускладиће се са одредбама ове уредбе у року од годину дана од дана њеног ступања на снагу.
Просторни планови јединица локалне самоуправе, урбанистички планови и урбанистички пројекти, као и планови и програми развоја донети до дана ступања на снагу ове уредбе, примењују се у деловима који нису у супротности са овом уредбом.
Члан 8.
Влада, на предлог министарства надлежног за послове просторног планирања, у року од једне године од дана ступања на снагу ове уредбе, доноси Програм имплементације Просторног плана за период од пет година, ради утврђивања мера и активности за спровођење Просторног плана.
Члан 9.
Ова уредба ступа на снагу осмог дана од дана објављивања у „Службеном гласнику Републике Србије”.
05 број 110-16951/2014
У Београду, 6. јануара 2015. године
Влада
Председник, 
Александар Вучић, с.р.
РЕГИОНАЛНИ ПРОСТОРНИ ПЛАН ЗА ПОДРУЧЈЕ КОЛУБАРСКОГ И МАЧВАНСКОГ УПРАВНОГ ОКРУГА
УВОДНЕ НАПОМЕНЕ
На основу Одлуке о изради Регионалног просторног плана за подручје Колубарског и Мачванског управног округа („Службени гласник РС”, број 31/10), закључен је уговор о изради Просторног плана између Републичке агенције за просторно планирање (као Наручиоца и Носиоца) и Института за архитектуру и урбанизам Србије из Београда и Јавног урбанистичког предузећа „План” из Шапца (као Извршиоца и Обрађивача).
Регионални просторни план за подручје Колубарског и Мачванског управног округа (у даљем тексту: Просторни план) обухвата подручја Колубарског и Мачванског управног округа (у даљем тексту: Колубарски и Мачвански округ). 
	
Просторни план је усклађен са Законом о планирању и изградњи („Службени гласник РС”, бр. 72/09, 81/09 – исправка, 64/10 – УС, 24/11, 121/12, 42/13 – УС, 50/13 – УС, 98/13 – УС, 132/14 и 145/14), Правилником о садржини, начину и поступку израде планских докумената („Службени гласник РС”, бр. 31/10, 69/10 и 16/11), Законом о Просторном плану Републике Србије од 2010. до 2020. године („Службени гласник РС”, број 88/10), Законом о стратешкој процени утицаја на животну средину („Службени гласник РС”, бр. 135/04 и 88/10), Законом о регионалном развоју („Службени гласник РС”, бр. 51/09 и 30/10), Законом о заштити животне средине („Службени гласник РС”, бр. 135/04, 36/09, 72/09 и 43/11 – УС), Законом о заштити природе („Службени гласник РС”, бр. 36/09, 88/10 и 91/10 – исправка), Законом о туризму („Службени гласник РС”, бр. 36/09, 88/10, 99/11 и 93/12), Законом о безбедности и интероперабилности железнице („Службени гласник РС”, број 104/13), Законом о железници („Службени гласник РС”, број 45/13) и другим законима, одредбама Уредбе о утврђивању Водопривредне основе Републике Србије („Службени гласник РС”, број 11/02), актуелним стратегијама Владе, планским документима и техничком документацијом за регионалне системе. Консултовани су просторни планови обухваћених јединица локалних самоуправа и други локални стратешки документи.
Просторни план припремљен је на основу верификованог и прихваћеног Концепта Просторног плана (Извештај о извршеној стручној контроли Регионалног просторног плана Колубарског и Мачванског управног округа, Комисија за стручну контролу регионалног просторног плана, програма имплементације регионалног просторног плана и просторног плана подручја посебне намене Министарства животне средине, рударства и просторног планирања, број 350-01-00865/2011-07 од 11. новембра 2011. године), са документационом основом Просторног плана (која је заснована на анализи постојеће документације, условима и мишљењима надлежних органа и организација, студијама и секторским експертизама урађеним за све области од значаја за планско подручје и дефинисање планских решења). Просторни план је усклађен са: 
	
(а) Извештајем о извршеној стручној контроли Регионалног просторног плана за подручје Колубарског и Мачванског управног округа (Комисија за стручну контролу регионалних просторних планова, просторних планова подручја посебне намене и просторних планова општина,Министарства животне средине, рударства и просторног планирања, број 350-01-00021/2012-01 од 17. децембра 2012. године); 
	
(б) Извештајем о обављеном јавном увиду у Нацрт регионалног просторног плана за подручје Колубарског и Мачванског управног округа и Извештај о стратешкој процени утицаја Регионалног просторног плана за подручје Колубарског и Мачванског управног округа на животну средину (Комисија за спровођење поступка јавног увида у Нацрт регионалног просторног плана за подручје Колубарског и Мачванског управног округа и Извештај о стратешкој процени утицаја Регионалног просторног плана за подручје Колубарског и Мачванског управног округа на животну средину Републичке агенције за просторно планирање, број 350-58-57/2010-01 од 22. јула 2013. године); и 
	
(в) мишљењима надлежних републичких органа и организација на Предлог уредбе о утврђивању Регионалног просторног плана за подручје Колубарског и Мачванског управног округа. 
	
У припреми и изради Просторног плана посебно значајна и корисна била је сарадња са надлежним органима и стручним службама општинских/градских управа (на територији оба округа), као и стручним и другим институцијама, организацијама и предузећима са планског подручја. Остварена је успешна сарадња са надлежним органима, јавним предузећима и организацијама који су овлашћени да: утврђују услове за заштиту, уређење простора и изградњу објеката; и дају податке и документацију која се односи на постојеће стање, услове коришћења и развој оних области које су предмет планског документа.
Просторни план се доноси за период до 2025. године, са елементима за прву, приоритетну етапу имплементације до 2018. године.
Просторни план садржи текстуални и графички део. Текстуални део Просторног плана има следећи основни садржај: I. Полазне основе, II. Принципи, циљеви и општа концепција регионалног просторног развоја, III. Концепције, пропозиције и планска решења просторног развоја и IV. Мере и инструменти за примену и спровођење плана. Графички део Просторног плана садржи три рефералне карте у размери 1:100 000, и то: 
	
– Реферална карта број 1. Основна намена простора;
– Реферална карта број 2. Мрежа насеља и инфраструктурни системи; и
– Реферална карта број 3. Туризам и заштита простора.
Просторни план представља плански основ за: рационалну организацију, изградњу, уређење и коришћење простора; заштиту животне средине; побољшање квалитета живљења локалног становништва унапређењем инфраструктурне и комуналне опремљености и развојем привреде; и унапређење институционално-организационе и информатичке подршке примени планских одлука. 
	
Овај просторни план јесте плански основ за усклађивање планских решења просторних планова јединица локалне самоуправе, урбанистичких и секторских планова на подручју Колубарског и Мачванског округа.
Просторни план је урађен у ГИС окружењу заснованом на ESRI технологији (ArcGIS 10), што ће омогућити једноставнију размену података и ефикаснију контролу његовог спровођења. Доношењем Просторног плана створиће се предуслови за формирање Географског информационог система Колубарског и Мачванског округа.
I. ПОЛАЗНЕ ОСНОВЕ
1. Положај и просторни обухват
1.1. Положај и основне одлике подручја
Подручје Просторног плана заузима део западне Србије и обухвата територије Колубарског и Мачванског округа са 446 насеља (у 425 катастарских општина) и 521 829 становника по Попису становништва из 2002. године, односно 472 006 по првим резултатима Пописа становништва из 2011. године (за око 50 000 становника, или за око 10% мање у односу на претходни попис). Подручје Просторног плана налази се између Аутономне покрајине Војводине на северу, града Београда и Шумадијског округа на истоку, Златиборског и Моравичког округа на југу (у Републици Србији) и Републике Српске и реке Дрине на западу (Босна и Херцеговина). Припада статистичко-планском региону Шумадије и Западне Србије, у складу са номенклатуром статистичких територијалних јединица.
У физичко-географском смислу подручје Просторног плана се диференцира на ниске терене Мачве и доњег тока Колубаре на северу, ниске планине и побрђа у средишњем делу и појас средње високих планина на југу и југозападу. На северном делу су ниски и равни терени, који у ширем смислу представљају део Панонског басена, у оквиру чега посебну подцелину представља равничарска Мачва, дисецирана густом мрежом речних токова који припадају сливовима Дрине, Саве и Колубаре. Средишњи део одликују брежуљкасти терени, са висинама које ретко прелазе 400 mн.в. (Цер, Иверак, Влашић, Чот), са јасно израженим следећим подцелинама: две долинске (Јадар са Лешницом и Колубара), две брежуљкасте (Цер са Иверком и Чот са Влашићем) и две заравњене (Тамнава и Поцерина). На јужном и југозападном делу подручја је планински венац Подрињских и Ваљевских планина: Гучево, Борања, Јагодња, Соколске планине, Јабланик, Повлен, Маљен и Сувобор. Ове планине су дисециране бројним планинским токовима изнад којих се издижу, понекад вертикалне, долинске стране, што овим пределима даје клисураст, а понекад и кањонски карактер (Градац, Јабланица, Љубовиђа, Дрина). Најнижа тачка подручја Просторног плана има висину око 70 m н.в. (у доњем току Колубаре), а највиша 1.347 m н.в (врх Мали Повлен на Повлену). 
	
На подручју Просторног плана изражена је економско-социјална и територијална поларизација, претежно између регионалних центара Ваљева и Шапца, као и субрегионалног центра Лозница, на једној страни, те осталих општинских центара и насеља, на другој. У погледу развијености (према Уредби о утврђивању јединствене листе развијености региона и јединица локалне самоуправе за 2013. годину – „Службени гласник РС”, број 62/13) подручје Просторног плана је условно неразвијено према вредности бруто-домаћег производа који је испод вредности републичког просека. Према степену развијености могу се идентификовати следеће групе јединица локалне самоуправе: (1) развијеност изнад републичког просека – Лајковац и Шабац; (2) развијеност од 80–100% републичког просека – Ваљево и Лозница; (3) недовољна развијеност од 60 до 80% републичког просека – Богатић, Владимирци, Коцељева, Осечина и Уб; (4) изразито недовољна развијеност испод 60% – Крупањ, Љиг, Љубовија, Мали Зворник и Мионица; и (5) девастирана подручја (испод 50% републичког просека) – Крупањ, Мали Зворник и Мионица.
У привредној структури доминира индустријски сектор и аграрни начин привређивања, уз релативно развијене делатности терцијарног сектора (трговина, саобраћај, туризам, и друго). Транзицијска рецесија, дугогодишња изолација са светског тржишта, дугорочно дезинвестирање и значајно технолошко заостајање привреде и светска економска и финансијска криза проузроковала је нови пад привредне активности на планском подручју. Упркос томе, очувана је конкурентност водећих сектора привреде, посебно појединачних успешних предузећа, што је резултовало просечним степеном регионалне конкурентности у Републици Србији. Према вредности индикатора економске развијености (ЕРО) од 78% просека Србије (2007), регион се сврстава у средње развијене. 
	
Специфичне намене на подручју Просторног плана од националног и регионалног значаја за утврђивање планских решења су: изворишта вода националног и регионалног значаја са више постојећих и планираних акумулација, објектима заштите од вода, и друго; подручје инфраструктурног коридора Београд – Јужни Јадран; шумско подручје и пољопривредно-сточарско подручје; природне и туристичке вредности; подручје са изузетним енергетским потенцијалима (експлоатација енергетских сировина у Колубарском лигнитском басену, хидроенергетски системи на Дрини, геотермалне воде, и друго); подручје са значајним резервама минералних ресурса (посебно олова и цинка, ретких метала и грађевинског камена); зоне специјалне намене, постојећи и планирани гранични прелази и дуги гранични појас (око 162 km) према Републици Српској (Босна и Херцеговина); и друго.
1.2. Обухват подручја просторног плана
Просторни план обухвата целе територије града Ваљева и општина Лајковац, Љиг, Мионица, Осечина и Уб на подручју Колубарског округа (2.474 km2), градова Шапца и Лознице и општина Богатић, Владимирци, Коцељева, Крупањ, Љубовија и Мали Зворник на подручју Мачванског округа (3.272km2), укупне површине од 5.746 km2 
	(што представља око 6,5% површине територије Републике Србије). Површина територија градова/општина креће се од 184 km2 (Мали Зворник) до 905 km2 
	(Ваљево).
2. Обавезе, услови и смернице из планских докумената вишег реда и других развојних докумената
2.1. Просторни план Републике Србије од 2010. до 2020. године
Према Закону о Просторном плану Републике Србије од 2010. до 2020. године (у даљем тексту: ППРС), начин насељавања и структура економских делатности биће усмерени на јачање и умрежавање већих урбаних центара Шапца, Ваљева и Лознице и њихових функционалних подручја. Функционална подручја Лознице и Ваљева не обухватају југоисточни део Мачванског округа, те је веома значајно јачање функција мањих урбаних центара на том делу подручја – Љубовије и Малог Зворника. 
	
За функцијско повезивање подручја Просторног плана са регионалним окружењем у Републици Србији и суседним земљама значајан је савски појас, развојна осовина II ранга (са Шапцем и Лозницом), преко које се остварује веза са дунавским појасем, развојном осовином I ранга у Републици Србији. Значајну развојну улогу имаће и појас на правцу Београд – Пожега – Јужни Јадран по изградњи планираног аутопута, који ће повезивати Коридор IV у Румунији са Баријем у Италији (преко луке Бар). Трансгранични пројекти са партнерима из Републике Српске (Босне и Херцеговине) требало би да имају значајну улогу у процесу просторног развоја Мачванског округа, индиректно и Колубарског округа. Формиран еврорегион „Дрина–Сава–Мајевица” (Мачвански округ у Републици Србији, Семберија у Републици Српској и део Славонске жупаније у Републици Хрватској) не постиже значајнију сарадњу, али постоје иницијативе за коришћење геотермалне воде. Планиран је развој веза са Босном и Херцеговином/Републиком Српском у погледу: бољег саобраћајног повезивања путним правцем Модрича – Бијељина – Република Србија, железничком пругом Шамац – Бијељина – Република Србија, водним транспортом Савом и изградњом нових мостова на Дрини; заједничког уређивања, заштите и валоризације реке Дрине.
Економска обнова ће захтевати неопходну реиндустријализацију урбаних центара, са веома селективним приступом по питању технолошких, еколошких и економских ефеката у просторном развоју. У индустријске центре средње величине са 10.000–20.000 запослених у индустрији сврстани су Шабац и Ваљево, а са 5.000–10.000 запослених Лозница, Мали Зворник и Лајковац, док су у мање индустријске центре са 1.500–5.000 запослених сврстани Љубовија, Богатић, Владимирици, Коцељева и Љиг, а у остале мале индустријске центре са мање од 1 000 запослених Уб, Мионица и Осечина. Индустријске зоне и паркови планирани су у Ваљеву, Лајковцу (Колубарски округ) и у свим урбаним центрима Мачванског округа. 
	
Водеће тржишне гране пољопривредне производње су ратарство (оба округа), повртарство (Мачвански округ), мешовито сточарство (Мачвански округ), пашњачко сточарство (оба округа) и воћарство (Колубарски округ). Развојни правци пољопривреде се огледају у развијању биолошких система производње и коришћењу местимичних погодности за развој органске производње у воћарству, развоју пашњачког сточарства, промовисању агросточарства, и друго.
Најзначајнији рудници за експлоатацију минералних сировина су за: лигните (на делу подручја Колубарског лигнитског басена), олово и цинк – Велики Мајдан (Љубовија), антимон – Зајача (Љубовија), кречњак – Подбукови (Колубарски округ), шљунак – Колубарски басен и Подриње, и друго. Стратешки приоритет до 2014. године у сектору неметаличних минералних сировина јесте отварање рудника литијума у Лозничком пољу (Мачвански округ).
У примарне туристичке дестинације са знатним учешћем целогодишње понуде сврстане су Ваљевске и Подрињске планине са Дрином. Национални туристички значај дат је граду Ваљево. Међу бањске туристичке центре, сада националног, а перспективно међународног значаја сврстана је Бања Ковиљача, док су Врујци међу осталим националним бањским туристичким местима.
За повезивање Мачванског и Колубарског округа са окружењем значајан је развој путног, железничког и водног саобраћаја. Стратешки приоритети до 2014. године су изградња аутопута Београд – Јужни Јадран и државних путева (у даљем тексту: ДП) I реда Сомбор (веза са Мађарском и Хрватском) – Бачка Паланка (М18, са доградњом везе према Шиду) – Нови Сад (М7) – Рума – Шабац (М21, са краком за Лозницу и веза са Босном и Херцеговином М19) – Ваљево – Пожега и даље веза ка Ивањици (М21.1) и Голији. После 2014. године планиране су активности на: реконструкцији и рехабилитацији ДП I реда Лазаревац–Аранђеловац–Топола и Лозница–Ваљево (М4); путном правцу Љиг–Мионица–Дивци (Р202) и завршетку изградње обилазнице Ваљева. Најзначајнија магистрална пруга на подручју Просторног плана је пруга Е-79 Београд–Бар која повезује Републику Србију са Црном Гором и Албанијом, као и луку Бар са Коридором X и Коридором VII, а планира се као једноколосечна ревитализована и модернизована пруга за интермодални транспорт са доградњом неопходних капацитета и са изградњом двоколосечне деонице Београд–Ваљево. У стратешке приоритете до 2014. године сврстана је ревитализација и модернизација магистралне пруге Београд – Врбница (Бар) и наставака изградње пруге Ваљево–Лозница. Планира се ревитализација и модернизација железничке пруге Рума – Шабац – Брасина – државна граница. Потенцијалне локације интермодалних терминала и логистичких центара су у Шапцу и Ваљеву. На међународном водном путу реком Савом предвиђен је развој јавне луке у Шапцу која има велике могућности за развој и добијање статуса луке од међународног значаја.
Приоритети електропреноса до 2014. године су објекти мреже 110 kV, то јест далеководи 110 kV: Ваљево 3 – Зворник, Зворник – Лозница и Шабац 3 – Владимировци, као и ТС 110/x kV Лозница 2 и Љиг. Стратешки приоритети гасне привреде до 2014. године су разводни гасоводи Колубарског и Мачванског округа. Подручје Просторног плана располаже значајним потенцијалима за коришћење обновљивих извора енергије (у даљем тексту: ОИЕ): хидроенергија (хидроелектране на Дрини на потесу од ХЕ Зворник до ушћа у Саву, и мале хидроелектране), геотермална енергија (Мачвански округ), сунчева енергија и биомаса. Прелиминарне анализе показују да је на бази експлоатације термалних вода у Мачванском округу могућа топлификација Богатића, Шапца и Лознице.
На подручју Просторног плана развијају се две класе водопривредних система – регионални системи за снабдевање водом насеља (Колубарски и Мачвански) и речни системи (Колубарски и Дрина са Лимом и Увцем). Кључни објекат оба колубарска система је акумулација „Стуборовни”. У склопу речног система Дрина са Лимом и Увцем планирају се каскаде на потесу Доње Дрине, а у склопу оба мачванска система акумулација „Горња Љубовиђа” (на реци Љубовиђи у Љубовији). Приоритет до 2014. године има: стављање у функцију акумулације „Стуборовни”, реализација друге фазе постројења за припрему воде за пиће (у даљем тексту: ППВ) у Ваљеву, ширење Колубарског система за снабдевање водом, реализација постројења за пречишћавање отпадних вода (у даљем тексту: ППОВ) у Шапцу и Лозници, заштита од поплава (радови на уређењу тока реке Јадра, доњег тока Дрине и реке Колубаре низводно од Ваљева). 
	
Скоро подједнако су заступљена подручја угрожене животне средине са интензивном пољопривредом и подручја квалитетне животне средине. Поједина урбана подручја сврстана су у категорију загађене и деградиране животне средине (Лозница, Шабац и Ваљево), док су најугроженија подручја (hot spots): Шабац (индустрија, депонија муља) и Лозница (индустрија, Зајача) за која је предвиђена санација загађења и ревитализација угрожених екосистема. 
	
Регионални центар за управљање отпадом Колубарског округа обухватаће и поједине општине београдског метрополитенског подручја. На подручју Мачванског округа предвиђено је једно од пет централних регионалних складишта за опасан отпад.
Заштићена подручја природних вредности на подручју два округа су: Тршић – Троноша, Клисура реке Градац и Рајац. Предвиђена за заштиту су подручја: Цера, Ваљевских и Подрињских планина. Предлаже се за стицање међународног статуса подручје Дрине у Мачви (од Лешнице до ушћа) – упис у Рамсарску листу.
2.2. Други плански документи
2.2.1. Уредба о утврђивању Регионалног просторног плана подручја Колубарског округа погођеног земљотресом
Уредбом о утврђивању Регионалног просторног плана подручја Колубарског округа погођеног земљотресом („Службени гласник РС”, број 70/02), обухваћена је територија Колубарског округа, односно целе територије града Ваљево и општина Лајковац, Љиг, Мионица, Осечина и Уб. Непосредан повод за израду Просторног плана биле су последице земљотреса, које су додатно увећане штетама од агресије снага НАТО на нашу земљу. Основно стратегијско опредељење је постизање већег степена функционалне интегрисаности подручја Колубарског округа у простор Републике Србије, а посебно већа саобраћајна и економска интеграција са суседним функционалним подручјима, окрузима и метрополитенским подручјем Београда. 
	
Концепције и планска решења овог просторног плана коришћена су у изради Регионалног просторног плана за подручје Колубарског и Мачванског управног округа.
2.2.2. Уредба о утврђивању Просторног плана подручја посебне намене инфраструктурног коридора Београд – Јужни Јадран, деоница Београд–Пожега 
	
Уредбом о утврђивању Просторног плана подручја посебне намене инфраструктурног коридора Београд – Јужни Јадран, деоница Београд–Пожега („Службени гласник РС”, бр. 37/06 и 31/10), обухваћен је део територије Колубарскoг округа укупне површине 236 km2, и то делови општина Уб, Лајковац и Љиг, а целе општине су обухваћене широм границом функционалних утицаја инфраструктурног коридора (шира зона утицаја). На овом простору су утврђени следећи постојећи и планирани магистрални инфраструктурни системи са заштитним појасима и пратећим садржајима: планирани аутопут Е-763, са пратећим објектима у функцији пута и корисника пута, постојећом магистралном међународном пругом Београд–Бар на деоници Београд–Ваљево–Пожега, магистралним оптичким каблом, трасама постојећих и планираних гасовода, далековода и водопривредних објеката. 
	
2.2.3. Уредба о утврђивању Просторног плана подручја посебне намене слива водоакумулације „Стуборовни”
Уредбом о утврђивању Просторног плана подручја посебне намене слива водоакумулације „Стуборовни” („Службени гласник РС”, број 20/09), обухвата укупну површину од око 170,5 km2 на брдско планинским теренима Повлена и Јабланика у сливу реке Јабланице, на југозападном делу територије града Ваљева. Акумулација „Стуборовни” је заједнички објекат два регионална система: Регионалног Колубарског система за снабдевање становништва водом и Колубарског речног система за обезбеђење воде за технолошке потребе индустрије, заштиту квалитета вода и уређење водних режима у сливу реке Колубаре. Вишенаменска акумулација ће омогућити вишегодишње регулисање протока и обезбедити тзв. просечно изравнати проток од 1140 L/s, користиће се за снабдевање водом становништва и насеља у зони обухвата Регионалног Колубарског система, као и за Колубарски речни систем за снабдевање техничком водом рударско-енергетско-индустријског система (у даљем тексту: РЕИС) „Колубара” у Колубарском лигнитском басену и обезбеђење (испуштање) гарантованог еколошког протока од 130 L/s. 
	
2.2.4. Уредба о утврђивању Просторног плана подручја експлоатације Колубарског лигнитског басена
Уредбом о утврђивању Просторног плана подручја експлоатације Колубарског лигнитског басена („Службени гласник РС”, бр. 122/08 и 93/13), обухваћен је део територије Колубарског округа укупне површине 231 km2, и то делови општина Лајковац и Уб, у зони постојећих и планираних површинских копова у западном делу угљеног басена. Планом се обезбеђује заштита лигнитског лежишта од деградације и нерационалног коришћења. Утврђен је рестриктиван и плански контролисан режим коришћења простора и изградње инфраструктурних, привредних и насељских објеката изнад лигнитског лежишта, а посебним планским мерама и решењима је обезбеђено да примена поменутих ограничења не утиче на погоршање услова живота у насељима која се налазе у експлоатационом подручју лигнитског басена. 
	
2.2.5. Уредба о утврђивању Просторног плана подручја посебне намене инфраструктурног коридора државног пута I реда бр. 21 Нови Сад – Рума – Шабац и државног пута I реда бр. 19 Шабац–Лозница 
	
Уредбом о утврђивању Просторног плана подручја посебне намене инфраструктурног коридора државног пута I реда бр. 21 Нови Сад – Рума – Шабац и државног пута I реда бр. 19 Шабац – Лозница („Службени гласник РС”, број 40/11), обухваћен је део територије Мачванског округа, и то делови територија градова Шабац и Лозница и део општине Богатић. Просторним планом обезбеђени су услови за: успостављање квалитетне саобраћајне везе Новог Сада, Шапца и Лознице; јачање саобраћајне и економске повезаности насеља са суседним подручјима и регионима; просторни развој, заштиту и уређење коридора и повећањe конкурентности подручја посебне намене. 
	
2.2.6. Уредба о утврђивању Просторног плана подручја посебне намене Специјалног резервата природе „Засавица”
Уредбом о утврђивању Просторног плана подручја посебне намене Специјалног резервата природе „Засавица”(„Службени гласник РС”, број 66/11), обухваћен је део територије општине Богатић у Мачванском округу, површине око 6.008 ha. Специјални резерват природе „Засавица” спада у I категорију заштићених природних добара (од изузетног значаја). Просторним планом утврђени су режими заштите и одрживог развоја заштићеног подручја и непосредног окружења, ради очувања природног водотока Засавице и влажних станишта који се одликују значајном разноврсношћу врста, природних реткости (бели и жути локвањ, језичасти љутић, подунавски мрмољак, шумска жаба, барска корњача, чиков, гавчица, бела сеница, чапљица, а посебно риба мргуда чије је то једино станиште у земљи). 
	
2.2.7. Уредба о утврђивању Просторног плана подручја посебне намене инфраструктурног коридора железничке пруге Ваљево–Лозница
Уредбом о утврђивању Просторног плана подручја посебне намене инфраструктурног коридора железничке пруге Ваљево – Лозница(„Службени гласник РС”, број 1/13) простираће се на подручју града Ваљево, општине Осечина и града Лознице. Утврђено је да ће траса пруге да се пружа долином река Колубаре и Градац, а изнад ушћа Јабланице и Обнице прелазиће реку Јабланицу и тунелом „Јовања” избијати у долину реке Обнице, да би код Причевића ушла у долину реке Каменице до тунела „Трифковић”. После тунела улазиће у долину потока Мочионик и Белоречке реке, а код села Драгинац у долину Јадра и једним делом у долину Корените до везе са пругом Рума – Шабац – Зборник распутницом Липица. 
	
Пруга је планирана као електрифицирана једноколосечна за брзину до 120 km/h, за мешовит саобраћај. Предвиђене су железничке станице Причевић, Осладић, Осечина, Завлака и Драгинац и распутница Липица. Сви укрштаји пруге са јавним путевима биће денивелисани.
2.3. Остали релевантни документи
2.3.1. Национални, регионални и локални документи
Просторни план је усаглашен са националним документима који су непосредно релевантни за ову врсту планског документа, као што су: Национална стратегија одрживог развоја („Службени гласник РС”, број 57/08); Стратегија развоја железничког, друмског, водног, ваздушног и интермодалног транспорта у Републици Србији од 2008. до 2015. године („Службени гласник РС”, број 4/08); Стратегија развоја туризма Републике Србије („Службени гласник РС”, број 91/06); Одлука о утврђивању Стратегије развоја енергетике Републике Србије до 2015. године („Службени гласник РС”, број 44/05); Уредба о утврђивању Програма за остваривање Стратегије енергетског развоја Републике Србије до 2015. године за период 2007. до 2012. године („Службени гласник РС”, бр. 17/06, 73/07, 99/09 и 27/10); Стратегија пољопривреде и руралног развоја Републике Србије за период 2014–2024. године („Службени гласник РС”, број 85/14); Стратегија развоја слободних зона Рeпублике Србије за период 2011. до 2016. године („Службени гласник РС”, број 22/11); Стратегија управљања отпадом за период од 2010–2019. године („Службени гласник РС”, број 29/10); Стратегија развоја шумарства Републике Србије („Службени гласник РС”, број 59/06); Уредба о утврђивању водопривредне основе Републике Србије („Службени гласник РС”, број 11/02); Стратегија развоја електронских комуникација у Републици Србији од 2010. до 2020. године („Службени гласник РС”, број 68/10); Стратегија за прелазак са аналогног на дигитално емитовање радио и телевизијског програма у Републици Србији („Службени гласник РС”, бр. 52/09, 18/12 и 26/13); као и друге националне стратегије (смањења сиромаштва, приступања Европској унији, запошљавања, реформе државне управе, реформе система социјалне заштите, развоја образовања, унапређење положаја жена, научног и технолошког развоја Републике Србије, и друго). 
	
Консултовани су регионални и локални стратешки развојни и технички документи: Средњорочни Програм примене Регионалног Просторног плана Колубарског округа (2005), Припрема елемената просторног плана у оквиру плана управљања водама на сливу Колубаре (2009) и Припрема елемената стратешке процене утицаја (плана управљања ризиком од поплава за пилот слив Тамнаве) на животну средину, објекте и намену површина (2010), Регионални план управљања отпадом за 11 општина Колубарског региона (2010); Регионални план управљања отпадом за општине: Шабац и Сремска Митровица (2008); Регионални план управљања комуналним отпадом – Шабац (2004); План о регионалном управљању отпадом – Лозница (2010); Генерални пројекат регионалног хидросистема „Мачва” – систем за наводњавање” (1995); Идејни пројекат наводњавања сложеног подсистема ЦСН 6 регионалног хидросистема снабдевања водом Мачве (2004); Студија – Даљи развој електродистрибутивне мреже и избор средњег напона на подручју Јавног предузећа „Електропривреда Србије” – „Електросрбија” Краљево – Развој дистрибутивне мреже и избор средњег напона на подручју ЕД „Шабац” за период до 2020. године (2003); Посебна основа газдовања шумама за газдинску јединицу „Дринско-савске аде” 2005–2014. (2005); Идејни пројекат одлагања и третмана кланичног отпада на територији општина: Шабац, Богатић, Владимирци и Коцељева; Генерални пројекат заштите од плављења и уређења речног корита у доњем току реке Дрине (1998); просторни планови за обухваћене јединице локалне самоуправе (Просторни план града Ваљева, Просторни план града Лознице, Просторни план oпштине Љиг, Просторни план oпштине Богатић, Просторни план oпштине Љубовија; Просторни план града Шапца, Просторни план oпштине Уб, Просторни план општине Мионица, Просторни план oпштине Коцељева; Просторни план oпштине Крупањ; Просторни план општине Мали Зворник; Просторни план општине Владимирци);стратешке процене утицаја просторних планова јединица локалне самоуправе на животну средину; стратешки, развојни и акциони планови и документи – стратегије/програми развоја градова/општина; локални акциони планови (који третирају проблематику екологије, управљања отпадом, унапређење положаја избеглих и интерно расељених лица, капиталних инвестиција, људских ресурса, и друго); стратешки локални планови (у области одрживог развоја, управљања водама, развоја туризма, социјалне заштите, развоја пољопривреде); и друго. 
	
Значајну документацију представљају: подаци (попуњени упитници) који су обезбеђени за потребе израде Просторног плана од стручних служби градова/општина, као и других организација у јавном сектору (у периоду од фебруара до маја 2011. године упитнике су доставиле општине/градови Ваљево, Шабац, Лозница, Лајковац, Уб, Крупањ и Мионица); и обављене консултације о стању, проблемима, циљевима и приоритетима развоја на подручју градова/општина у обухвату Просторног плана (током 2011. године). 
	
2.3.2. Основне поставке Регионалног просторног плана Аутономне покрајине Војводине и Просторног плана Републике Српске
Одлука о доношењу Регионалног просторног плана Аутономне покрајине Војводине („Службени лист Аутономне покрајине Војводине”, број 22/11) дефинише стратешке правце дугорочног просторног развоја. Аутономна покрајина Војводина као развојни, административни и планско-статистички регион у оквиру Републике Србије има посебан значај и потенцијал захваљујући свом положају, ресурсима, вредностима, институционалним и кадровским капацитетима, који јој отварају перспективе даљег развоја. Приоритет је дат постизању веће развојне равнотеже у оквиру Аутономне покрајине Војводине. Кључну улогу требало би да имају динамични и снажни урбани центри у функционалној вези са својим окружењем, кроз јачање полицентричног урбаног система. Носиоци просторног, тј. интегрисаног и одрживог економског, социјалног и еколошког развоја биће макрорегионални центар Нови Сад са урбаним центрима: Суботица, Сомбор, Сремска Митровица, Кикинда, Зрењанин, Панчево и Вршац. Интегрисаност простора Аутономне покрајине Војводине у окружење опредељено је планским претпоставкама и смерницама међу којима су посебно значајне: повезивање са међународним окружењем; успостављање прекограничне и међурегионалне сарадње и јачање међусобних утицаја интересно повезаних функционалних подручја; отварање пројектних линија за које се очекује могућност финансирања из претприступних фондова Европске уније; повезивање и умрежавање са градовима и регионима у Републици Србији. Посебан значај за развој Аутономне покрајине Војводине имаће реализација прекограничне сарадње са Мађарском, Румунијом, Републиком Хрватском и Босном и Херцеговином. За просторни развој Аутономне покрајине Војводине од значаја ће бити одређени карактеристични коридори, подручја и тачке регионалног идентитета преко којих се она препознаје, афирмише или идентификује на регионалном, националном или међународном нивоу. Између осталих, то су објекти културног и природног наслеђа, заштићени или у поступку заштите према међународним (UNESCO, Рамсарска конвенција и сл.) или националним стандардима, значајни и због могућности за њихово интегрално коришћење и уређење у оквиру културних предела (нпр. Sirmium – Засавица). Међу главним елементима просторне организације и структуре индустрије у Војводини издваја се секундарни, национални развојни појас у коридору ДП I реда на правцу Нови Сад – Рума – Шабац који се наставља према Лозници и Босни и Херцеговини. Сремска Митровица биће регионални центар управљања отпадом за део подручја Мачванског округа (град Шабац, општине Мали Зворник, Лозница, Богатић и Крупањ).
Плански основ развоја Дринског подручја утврђен је Просторним планом Републике Српске до 2015. године („Службени гласник Републике Српске”, број 86/07) којим је овај појас утврђен за једну од две главне осовине развоја (поред савске). Поред сагледавања потенцијала природних ресурса за развој, дате су конкретније смернице за интеграцију дринског подручја са окружењем, и то: усмеравање развоја у складу са заједничким интересима у оквиру Босне и Херцеговине, као и посебним интересима Републике Српске; оријентација на планска решења на међународном и регионалном нивоу у подручјима која се граниче са територијом Републике Србије и Црне Горе; оријентација на планска решења према Републици Србији; отварање у саобраћајном и привредном смислу доњег, средњег и горњег Подриња, а преко њих Семберије, Мајевице, Бирача, Романије и Источног Сарајева према Републици Србији и обрнуто; израда заједничког пројекта еколошког развоја и просторног уређења Подриња; интегрално планирање развоја планине Звијезде (западно од Таре). Назначена је потреба даљег развоја западног дела (осовине) Дринског подручја кроз Србију (Шабац – Бајина Башта, Ужице – Пријепоље – Црна Гора) и источног дела (осовине) Дринског подручја кроз Републику Српску (Бијељина – Зворник – Вишеград – Фоча – Источна Херцеговина). Дринско подручје је дефинисано као подрује од непосредног значаја за успостављање привредних и инфраструктурних веза Републике Србије и Републике Српске, као и за сарадњу и интеграцију са Босном и Херцеговином и Црном Гором (повезивање горњег Подриња, водопривредни и еколошки развој, просторно уређење долине Дрине, укључујући и долине Таре и Пиве, и друго).
3. Скраћени приказ и оцена постојећег стања1
–––––––––––––––
1 Детаљнији подаци о стању, потенцијалима и ограничењима дати су у Документационој основи Просторног плана.
 
3.1. Постојеће стање
3.1.1. Природни ресурси
3.1.1.1. Пољопривредно земљиште
Према расположивим подацима Републичког геодетског завода, на подручју Просторног плана налази се око 390.000 ha пољопривредног земљишта (Колубарски управни округ – 170.800 ha и Мачвански – 219.400 ha), што чини 67,9% његове укупне површине (69% и 67%, респективно по окрузима). Удео пољопривредних у укупним површинама се, по правилу, смањује упоредо са повећавањем надморске висине, у корист повећавања степена шумовитости (Графикон 1).

У складу с површином укупне територије, с једне стране, и природним погодностима, с друге, Мачвански округ има осетно веће површине ораница (177.000 ha) од Колубарског (108.000 ha), који се одликује високом заступљеношћу воћњака и природних травњака. Највећи пољопривредни потенцијал има град Шабац, а затим следе општина Уб, град Ваљево, град Лозница и општине Богатић, Владимирци и Коцељева, док у осталим општинским подручјима преовлађују брдско-планински атари, у којима је високи степен шумовитости, по правилу, праћен пространим ливадама и пашњацима, што представља посебно богатство састановишта биодиверзитета и уникатних одлика предела (Графикон 2).

Према критеријуму преовлађујуће надморске висине на нивоу катастарских општина, који су местимично кориговани нагибом терена, бонитетом земљишта и сл., готово половина укупних површина пољопривредног земљишта подручја Просторног плана лоцирана је у равничарским и долинским атарима (до 200 mн.в.), око једне четвртине на брежуљкастим теренима (200–350 mн.в.), 16% у брдским пределима (350–600 mн.в.), укључујући више долине и котлине, а 10% у планинским крајевима (прeкo 600 mн.в.). Велике разлике које у том погледу постоје између северних и североисточних, равничарских, и јужних, доминантно брдско-планинских, делова подручја одражавају се на просторну диференцијацију природних погодности и ограничења за развој појединих грана пољопривредне производње (Графикон 3).

У просеку, ораницама је намењено око 72,9% (њиве 284.736 ha и вртови свега 277,2 ha) воћњацима 9,2% (30.030 ha), виноградима, који се срећу само спорадично у мањим оазама 0,2% (753 ha), ливадама 7,5% (29.146 ha) и пашњацима 10,5% (40.904 ha) од укупних пољопривредних површина. У равничарско-долинским подручјима апсолутно преовлађују оранице, брежуљкасти атари се одликују натпросечном заступљеношћу воћњака, који се захваљујући климатским особеностима Подринско-ваљевских планина местимично простиру и до 800 mн.в., док у брдским и планинским подручјима удео ливада и пашњака износи 30,8% и 44,8%, респективно. У складу с изванредном хетерогеношћу рељефа, ове разлике се снажно испољавају и на нивоу општина/градова (Графикон 4).

Производно-економски потенцијал свих пољопривредних култура се, по правилу, смањује упоредо с повећавањем надморске висине. Изванредне природне погодности за интензивну ратарско-повртарску производњу имају равничарски атари Мачве, Колубаре, Посавине и Тамнаве. За разлику од ових терена, у брдским и планинским крајевима преовлађују оранице VI и слабијих катастарских класа, које имају плитак хумусни хоризонт и озбиљна антиерозиона ограничења при обради, па су већином предиспонирана за пошумљавање, односно затрављивање. Највишом заступљеношћу ораница врхунске плодности одликују се општине Богатић, Лајковац, Уб и Владимирци, као и град Шабац, а најслабијих/субмаргиналних за обраду – општине Осечина, Љубовија, Мали Зворник и Крупањ (Графикон 5). 
	

Ваљевска подгорина, Азбуковица, Рађевина и други брдовити предели имају савршене услове за развој воћарства, како у систему интегралне, тако и органске производње. Планско подручје има такође велике, у новије време недовољно коришћене, капацитете за производњу широке лепезе сточних производа посебних одлика квалитета, не само на пространим ливадама и пашњацима брдско-планинских крајева, већ и у равничарско-долинским подручјима, која су позната по традицији у производњи крављег млека, свињског и говеђег меса, као и по развоју коњарства у спортско-рекреативне сврхе и разноврсних мањих, тржишно атрактивних сточарских програма.
Од почетка деведесетих година прошлог века, након урушавања друштвеног сектора, пољопривредна производња подручја Просторног плана је готово у целини организована на породичним газдинствима, чија поседовна и социоекономска обележја имају одлучујући утицај на начин коришћења обрадивог земљишта и других пољопривредних фондова. Према Попису становништва 2002. године, пољопривредно газдинство је имало 76 651 домаћинство, тј. 45,5% од укупног броја домаћинства. За разлику од градских, приградских, рекреативно-туристичких и других саобраћајно лако доступних насеља, у којима преовлађују домаћинства без газдинства, у осталим насељима преко 80% домаћинстава има газдинство, већином мале површине која не може да обезбеди нужни минимум новчаних прихода за подмиривање егзистенцијалних потреба, а још мање средства за инвестирање у развој и укрупњавање пољопривредне производње. Мада аграрна политика подржава узимање у закуп земљишта, посебно у државној својини, нереално је очекивати да је на ширем плану дошло до осетнијег побољшања аграрне структуре породичне пољопривреде у односу на податке Пописа становништва 2002. године, када је преко 30% газдинстава користило (сопствено и узето у закуп) мање од 1 ha обрадивог земљишта (Графикон 6).Ресурсно ограничена сеоска домаћинства су током седамдесетих и осамдесетих година прошлог века била снажно оријентисана на обезбеђење додатних прихода од запошљавања ван газдинства. Према Попису становништва 2002. године, највећи део домаћинстава има приходе од рада у непољопривредним делатностима (30,2%), а искључиво из пољопривреде (16,3%) издржава се мање домаћинстава него само од пензија и других личних прихода (24,4%). Чисто пољопривредна домаћинства су најзаступљенија у планинским селима, удаљеним од градско-индустријских центара. Ова села имају слаб пољопривредни потенцијал и већином су захваћена депопулацијом, односно сенилизацијом пољопривредног становништва (Графикон 7). 
	
 

Генерално се може оценити да под условом стимулисања процеса смене генерација власника газдинстава и укрупњавања породичних поседа, упоредо с повећавањем нивоа техничке опремљености земљишта и људског рада, увођењем савремених еколошких и здравствених стандарда у пољопривредну производњу и применом других мера подршке остваривању циљева Стратегије развоја пољопривреде Србије, подручје Просторног плана има супериорне услове за повећање доприноса пољопривреде економском развоју и прехрамбеној сигурности на локалном и националном нивоу, заштити животне средине, дугорочном одрживом управљању природним и створеним ресурсима, очувању предела, традиције, културног наслеђа и других јавних користи које немају тржишну цену.
3.1.1.2. Шуме, шумско земљиште и ловна подручја
Укупна површина под шумама износи око 1.435 km2 
	(око 25% подручја Просторног плана). Остварена је шумовитост од 29,6% (29% у Колубарском округу и 30% у Мачванском округу), што је испод оптималне шумовитости утврђене ППРС (34% за Колубарски округ и 37% за Мачвански округ). Површина осталог шумског земљишта обухвата укупно 144 km2 
	(36 km2 у Колубарском округу и 108 km2 у Мачванском округу). Од укупне површине под шумама око 34% је у државном, а око 66% су шуме сопственика. 
	
Доминантна категорија шума у државном власништву су шуме високог порекла које покривају 56% обрасле површине, док у шумама сопственика доминирају изданачке шуме на преко 70% обрасле површине. У односу на мешовитост стање се може оценити неповољним, јер у укупном шумском фонду доминирају чисте састојине које покривају 57% површине у државним и око 60% површине у шумама сопственика. Овим је значајно угрожена биоеколошка стабилност састојина. Основни подаци о стању шума приказани су у Табели 1.
Просечна запремина у државним шумама износи 192 m³/ha, а у шумама сопственика 146 m³/ha. Просечан запремински прираст у државним шумама је 6,0 m³/ha, а у шумама сопственика око 4,5 m³/ha. Шуме букве су доминантне према обраслости површине и запремини у шумама подручја Просторног плана, са задовољавајућим запреминским прирастом.
Табела 1. Основни подаци о стању шума по власништву




Власништво

Порекло састојина (P)

Састојине по смеси (P)

Категорија шума (V)

Намена (P)



Државне

високо порекло 56%
изданачке шуме 21%
вештачки подигнуте састојине 17%

чисте 57%
мешовите 37%шикаре и шибљаци 6%

буква (67,4%), китњак (8,1%), цер (4,6%), сладун (1,7%), 
				црни бор (6,3%), смрча (1,7%).

производна 77%
заштитна 20%
рекреативна 2%



шуме сопственика

високо порекло 26,8%
изданачке шуме 70,3%
вештачки подигнуте састојине 2,8%

чисте 60,4%
мешовите 39,6%

буква (25,6%), цер (18%), сладун (11,4%), граб (10,2%),багрем (6,8%), и друго.


–



На Подрињско-Колубарском шумском подручју, у државним шумама је дефинисано десет наменских целина (Табела 2), међу којима су доминантне шуме производне намене (наменска целина 10), а знатно је и учешће шума заштитног карактера (наменске целине 21, 26, 66, 81, 83, 84 и 96).
Табела 2. Стање састојина по намени у државним шумама




Намена основна

P, ha

P%

V m³

V%

V/ha

Zv m³

Zv%

ZV/ha

Zv/V%



Наменска целина 10

26274.95

77

5554736

84

211

163173

85

6.2

2.9



Наменска целина 17

14.65

0

7101

0

484

141

0

9.6

2.4



Наменска целина 21

77.47

0

3967

0

51

167

0

2.0

3.8



Наменска целина 26

4213.65

12

591193

8

140

15686

8

3.7

2.6



Наменска целина 66

1088.32

3

30474

0

28

781

0

0.7

2.6



Наменска целина 74

845.65

2

124717

2

147

4690

2

5.5

3.7



Наменска целина 81

300.68

1

1419

0

5

40

0

0.1

2.8



Наменска целина 83

698.10

2

109171

2

156

2845

1

4.1

2.6



Наменска целина 84

82.66

0

10881

0

132

294

0

3.6

2.7



Наменска целина 96

41.15

2

19746

2

480

300

2

7.3

2.6



Укупно 

33637.28

100

6453405

100

192

188117

100

5.6

2.8



Националном инвентуром је у државним шумама евидентирано 45 врста дрвећа, док је у шумама сопственика регистровано 35 врста. У државним шумама је регистровано 17 врста и у шумама сопственика 15 врста са листе реликтних, ендемичних, ретких и угрожених врста, тако да је један од основних задатака управљања шумама у будућности увећање присуства ових врста дрвећа.
Здравствено стање шума може се сматрати осредњим. На здравствено стање шумског фонда утичу: површине под деградираним и по пореклу стабала нехомогеним састојинама; интензивнија експлоатација шума (на појединим местима); неадекватно извођене узгојне и заштитне мере; подизање култура на неодговарајућим стаништима; интродукција нових опасних патогена и штетних инсеката. Услед недовољно одговорног односа и изостанка основних мера заштите, дошло је до дестабилизације шумских екосистема на појединим локалитетима овог подручја, па је шума у целини постала осетљива на штетно деловање бројних фактора абиотичке и биотичке природе. Штетни абиотички фактори на овом подручју су полутанти, промена климе и штете од снега и ветра у току зимских месеци. Међу штетним факторима биотичке природе за шуме овог подручја највећи значај имају паразитне гљиве (проузроковачи болести) и штетни инсекти. 
	
Према степену угрожености, Подрињско-Колубарско шумско подручје припада зони велике угрожености шума од пожара, a својим мањим делом зони врло велике угрожености. Највећи део површина шума (84%) припада IV,V и VI степену угрожености од пожара.
Најатрактивнији остали производи из шуме су: печурке (вргањ и лисичарка), лековито биље (камилица, кантарион, мајчина душица, хајдучка трава, глог, зова, клека, дивља ружа, и друго) и шумски плодови (купина, јагода, малина, лешник, дрен, дивља јабука, дивља крушка, дивља трешња, и друго).
Један од основних предуслова за реализацију планова газдовања шумама у односу на концепт вишефункционалне одрживости је одговарајућа отвoреност шумских комплекса шумским путевима. Остварена је средња отвореност од 14,05 km/1000 hа, што је испод оптималне отворености за нормално и успешно газдовање шумама (у условима интензивног газдовања износи око 22 km/1000 hа).
Просторним планом су обухваћен делови следећих ловних подручја: Ваљевске планине, укупне површине 3.525 km2 и Мачве, укупне површине 2.381 km2.
Ловишта приказана у Табели 3. су интегрални део новоформираних ловних подручја. Ловишта „Цер Видојевица” и „Борања” поверена су на газдовање ЈП „Србијашуме”, а осталим ловиштима газдује Ловачки савез Србије преко локалних ловачких удружења. Основне врсте дивљачи у овим ловиштима јесу: срна, дивља свиња, зец, фазан и јаребица, а у ограђеном делу ловишта „Цер Видојевица” и горски јелен. Доминантан бонитет станишта за основне врсте дивљачи у наведеним ловним подручјима је трећи, а добар део површина припада и другом бонитету станишта.
Taбела 3. Структура површина ловишта




Р.б.

Назив ловишта

Општина

Површиналовишта (у ha)





1.

Борања

Лозница, Мали Зворник, Љубовија, Крупањ

9.230



2.

Цер–Видојeвица

Лозница, Шабац 

5.348



Свега : ЈП „Србијашуме”

14.578



3.

Добрава

Шабац

37.821



4.

Јасиковачка река

Шабац

20.205



5.

Милошевица

Шабац

19.762



6.

Мачва

Богатић

38.287



7.

Јадар

Лозница

42.855



8.

Мачковац

Лозница

11.974



9.

Орлача

Владимирци

33.619



10.

Подриње

Мали Зворник

15.357



11.

Јагодња

Крупањ

31.282



12.

Влашић

Коцељева

25.742



13.

Буковица

Љубовија

34.911



14.

Маглеш

Ваљево

69.683



15.

Јелина бреза

Ваљево

20.848



16.

Подгорина

Осечина

31.887



17.

Тамнава

Уб

45.643



18.

Кладница

Лајковац

18.568



19.

Рибница

Мионица

32.938



20.

Рајац

Љиг

19.197



21.

Качер

Љиг

8.687



Свега: ловишта Ловачког савеза.Србије

559.266



Укупно:

573.844



3.1.1.3. Воде
Подручје Просторног плана ограничено је токовима Дрине, Саве и Колубаре, те у хидролошком погледу обилује транзитним водама на свом ободу (Сава и Дрина), али оскудева у властитим површинским водама. Хетерогено је и у погледу подземних вода: богато у алувионима Подриња и Мачве, а знатно оскудније у сливу Колубаре. Протоци су временски врло неравномерни, са честим сменама кризних поплавних и маловодних периода, што захтева реализацију сложених интегралних система за уређење, коришћење и заштиту вода на територији већих сливних целина.
Водотоци који дренирају Ваљевске планине, без већег ефлуентног оптерећења, налазе се у одличном и врло добром статусу (класе I и I/II), док су долинске реке (Љиг, Уб, Тамнава, Колубара низводно од Лајковца), посебно оне на које се наслањају урбани центри, у лошем стању квалитета, а у маловодним периодима и у статусу „ван класа”. Река Сава је у III класи квалитета вода (захтевана класа II). Повећане вредности суспендованих материја забележене су на свим контролним профилима. Од опасних и штетних материја, на свим профилима забележене су повишенe вредности фенолног индекса и концентрација Fe, Мn. Квалитет воде реке Дрине је у II/III класи (захтевана класа II), док је река Колубара у III/IV класи (захтевана класа IIа/IIb, а на профилу Вреоци IV). На појединим профилима ових река јављају се повишене вредности фенолног индекса, нитритног азота (NO2-N), амонијачног азота (NН4-N), Fe и Zn, а у реци Колубари промена органолептичких особина (боја воде). Реке Јадар и Љиг су у III класи квалитета вода. У водама ових река забележене су повећане вредности Fe и Мn, а у реци Љиг и промена боје воде. На основу физичко хемијских анализа вода пијезометара у Посавини и приобаљу Колубаре квалитет подземних вода одговара III/IV класи. Забележена је промена мириса воде, повишене вредности опасних и штетних материја Fe, Мn и Zn. Најчешћи узроци оваквог стања су недовршени и неадекватни канализациони системи насеља, али и отпадне воде индустрије.
Алувијалне наслаге су везане за веће речне токове, посебно за приобаље Саве, Дрине и Великог канала. Основни проблем коришћења ових вода је њихов квалитет, који је под директним утицајем квалитета површинских вода, што је посебно значајно у периодима високих нивоа површинских вода када долази до изливања из корита и забаривања. Терасне наслаге су формиране у северном делу подручја Просторног плана и захватају приобаље већих водотока, а релативна висина им је до 10 m. Формиране су локалне издани, у оквиру делова са знатнијим учешћем шљунковите компоненте, која је погодна за индивидуално водоснабдевање израдом копаних или плитких бушених бунара. Неогене наслаге захватају знатан део североисточног обода подручја Просторног плана. Дубина бунара којима се каптирају маломинерализоване воде варира и креће се до 100 m. Од изворишта која су базирана на водама из неогених наслага треба издвојити Уб (извориште Таково, осам бунара, дубине до 90 m и издашности 50 L/s). За потребе приватних корисника, израђени су и други бунари којима се захватају ове воде. Пукотински тип порозности је широко распрострањен и обухвата цео југозападни део подручја Просторног плана. Средина је повољна за формирање водоносника који садрже воде доброг квалитета, релативно су уједначеног капацитета и добро заштићене од директног уноса загађивача. Капацитети појава су мали, ретко прелазе 0,5 L/s те су погодни углавном за задовољавање индивидуалних потреба. Карстно пукотински тип је најповољнија средина, у којој се јављају врела и извори са великим капацитетима који представљају окосницу водоснабдевања великог броја насеља (Ваљево – изворишта Градац, Пакље и Илиџа, са мин. 170 L/s, Љиг 48 L/s, Владимирци 84 L/s, Крупањ 35 L/s, Коцељева 45 L/s и др.). Услед проблема током процеса захватања вода за водоснабдевање, ова средина је изузетно осетљива и подложна контаминирању. Брза флуктуација загађивача и слабе самопречишћавајуће карактеристике карстне средине стварају предуслове за изазивање инцидената са несагледивим последицама.
Регистрован је већи број локалитета на којима су доказане резерве термалних и минералних вода, као и мало минералних вода погодних за флаширање. Све воде припадају динарско хидрогеотермалном систему, са три подсистема: лознички, савски и ваљевски. За лознички подсистем карактеристично је присуство натријум-калцијум-хидрокарбонатних вода. У околини Осечине (Горње Црниљево и Оглађевац) регистроване су воде највеће минерализације (1,5 и 5,0 g/L) најниже температуре (око 15 
	оС), са присуством слободног CO2 и мале издашности (0,5 и 2,5 L/s). У Бањи Бадањи у добијене су воде сличне издашности, температуре око 20 
	оС, минерализације <1,0 g/L, без слободних гасова. Најзначајније количине вода добијене су у Бањи Ковиљачи, које се од давнина користе за балнеологију, заједно са лековитим блатом (пелоидима). Савски хидрогеотермални подсистем обухвата део простора Мачве са локацијама Дубље, Богатић, Белотић, Метковић и Штитар. Најзначајнији водоносни хоризонти налазе се на дубинама 400–650 m. Најпродуктивније налазиште је у Богатићу, температуре 78 
	оС. Ове воде могу да се користе у балнеологији, као и за добијање значајних количина геотермалне енергије за потребе загревања простора, првенствено у пољопривреди. У оквиру ваљевског хидрогеотермалног подсистема вршена су истраживања на више локалитета (Петница, Врујци, Мионица, Кључ и Љиг), где су са изузетком дубоке (1.330 m) бушотине у Љигу добијене значајне количине вода хидрокарбонатно-калцијум-магнезијумског састава. Воде у Љигу су хидрокарбонатно натријумске, а издашност бушотине 4 L/s. Температура ових вода је 26 
	оС, док на осталим локалитетима износи 25–28 
	оС. 
Отворени карстни масиви Лелићког и Бачевачког карста представљају зоне прихрањивања и акумулирања подземних вода које су регистроване у околини Ваљева и Мионице. У Петници код Ваљева, добијено је преко 10 L/s воде са температуром око 30 
	оС. Једна од бушотина користи се за рекреативне сврхе у отвореном олимпијском базену, док се друге користе за флаширање под комерцијалним називом „Вујић вода”. У оквиру истог хидрогеотермалног система налази се и Бања Врујци која је позната од давнина са појавом термоминералне воде у виду дифузног истицања у алувијалној равни реке Топлице. Укупна издашност вода на подручју бање процењена је на око 100 L/s, температуре 26°C. Воде се делимично користе у балнеолошке и рекреативне сврхе. Део вода ове издани захваћен је за бањске и рекреативне сврхе, за флаширање („Voda Voda”) и производњу сокова („Sinalco”). Осим на простору Горње Топлице, воде сличног квалитета захваћене су још и на подручју Санковића, где се користе у отвореним базенима СРЦ „Лепеница”. Термалне воде у количини 15 L/s, температуре 21°C добијене су и на простору Кључа (Мионица), где се воде користе за флаширање по комерцијалним називом „Gala”. Иако је релативно висок степен истражености и коришћења подземних вода за различите намене, оно је ипак минимално у односу на укупан потенцијал. 
	
3.1.1.4. Геолошки ресурси
На подручју Просторног плана стичу се делови три тектонскостратиграфске јединице: сложеног терена Вардарске зоне, Јадарског блока (коме припада највећи део подручја) и Дринскоивањичког појаса. Динамична геотектонска збивања у геолошкој прошлости створила су услове за различите металогенетске процесе.
Од металичних минералних сировина највећи значај имају лежишта антимона, олова, цинка и бакра, док су од мање важности појаве и лежишта гвожђа и живе. Орудњења антимона налазе се у зони која се протеже северно и источно од борањског гранитоида и спадају међу најпознатије не само код нас, него и у Европи. Центар производње је у реону Зајаче, где се налазе и погони за прераду руде. Најзначајније лежиште олова и цинка је Велики Мајдан код Љубовије, са релативно ниским садржајем корисних материја, због чега се морају обогаћивати у флотацијском постројењу. Међу осталим Pb-Zn лежиштима издваја се зона Ждрело–Постење–Тисовик. Неке појаве (Савковићи и др), у више махова су истраживане, али економски значај резерви није идентификован. Поред олова, цинка и бакра, значајне су и њихове пратеће компоненте, као што су: сребро, злато, кадмијум, бизмут, селен, телур, и друго. Комплексне руде олова, цинка и бакра јављају се и у комбинацији са баритским телима лежишта Бобија. Повећане концентрације бакра налазе се на подручју Ваљевских планина (Повлен, Јабланик и Медведник), а присутне су локално и повишене концентрације злата, сребра и кобалта у две значајне зоне: Радановци–Таор (Речице, Лајковача) и Новаковача. Појаве бакра регистроване су код Мачковог Камена у оквиру Борањског масива (зона Селичин До – Крам – Лом). У околини Поћуте јављају се појаве боксита, али нису преведене у категорију економски значајних, а у близини Љубовије (Ђелик) констатоване су и живине минерализације.
На Бобији код Љубовије је лежиште барита, а са њим и сулфидна олово-цинкова минерализација. Између Љубовије и Пецке, на локалности Ђелик, такође су констатоване појаве барита у облику малих сочива. Формирање лежишта минерала литијума и бора могуће су у неогеним басенима Дрине и Саве, а већи број познатих светских компанија заинтересовано је за истраживања. У Лозничком пољу су констатоване резерве интересантне за експлоатацију, а у току су истраживања и у Ваљевско-Мионичком басену. Значајно је што се експлоатација ових сировина врши методама које не остављају значајне негативне последице по животну средину. У периферним зонама Борањског гранитоида на неколико локалности се појављују лежишта флуорита (Равнаја и Толисавац у околини Крупња, односно Беле Цркве).
Разноврсни стенски комплекси на овом простору задовољавају критеријуме за њихово коришћење у грађевинарству. По свом значају предњаче стене које се могу користити као технички или архитектонски камен, али су присутне и значајне количине различитих врста глина, кварцних пескова и шљунковито-песковитих алувијалних и језерских творевина. Глине различитих квалитета и различите намене, експлоатишу се на више локалитета: Коцељева (Крањани–Миличиница, Матића Брдо, Беле Воде, Дамјановића Брдо, Збегови и Јовановића Брдо), Уб (Бој Брдо) и Ваљево (Виногради). Квалитетне глине се појављују и као прослојци у угљеној серији у лигнитском копу „Тамнава – Запад”. На подручју општине Уб традиционално се експлоатишу кварцни пескови у лежиштима Чучуге, Слатина и Авала, а интересантна су и лежишта: Гумниште, Гуњевац, Провалије, код Боговађе, Лајковца (Палеж), Љига (Жуто Брдо) и у близини Бање Ковиљаче. Из алувиона већих речних токова, као и из самих речних корита, на више места се експлоатишу шљунак и песак. Део ових сировина добија се и приликом откопавања у лигнитском басену. Вађење шљунка и песка из алувиона обавља се често без адекватних пројеката и одобрења, што за последицу има промене режима подземних вода, девијације речних корита и угрожавање линијских система одбране од поплава.
Међу лежиштима грађевинског камена најбројнији су мајдани кречњака. Експлоатишу се у неколико зона и у површинским коповима који, по квалитету сировине и положају у односу на комуникације, далеко превазилазе локални значај: мајдани око Шапца (поред пута Шабац–Лозница, локалитети Цуљковић, Волујац и Коренита), поред путева Коцељева–Шабац (Шешевица), Уб–Памбуковица–Коцељева (Бобија) и Лајковац–Уб (Камењак–Врховине и Остреш), у околини Ваљева (Козличић поред пута Ваљево–Шабац, Рујевачки Крш поред пута Мионица–Дивчибаре, Равње и Подбукови поред пута Ваљево–Косјерић). Један од највећих и најпознатијих мајдана се налази у селу Ба (Рујевац). Посебно су интересантни слојевити кредни кречњаци на подручју Струганика и Брежђа. Доломити се експлоатишу у мајданима Забрдица код Мионице и Стубо поред пута Ваљево – Бајина Башта. На подручју Ваљева могу се наћи и делови масе дијабаза (Стубички Висови). На падинама Цера и Борање, на више локалитета експлоатишу се или су повремено били у експлоатацији гранитоиди (кварцмонцонити и гранодиорити), некад врхунског квалитета (мајдани Велики Мајдан, Коњуша, Бели Мајдан, Милошевац и Дулов Мајдан, на подручју Цера; Кик, Окука, Равнаја, Грабик и Раскршће, код Радаља, односно Радаљске Бање, као и Бабића Стена у Јошеву код Лознице). Дацити се експлоатишу у више мајдана, пре свега на простору око Славковице и Кадине Луке у близини Љига. Свакако највећи значај имају дацити из површинског копа Љута Стена код Славковице, који се у погону у Кадиној Луци обрађују у квалитетне ивичњаке, интензивно коришћене у урбаним центрима. Дацити из мајдана Крш код Љубовије се користе као камени агрегат, између осталог, и за израду хабајућег слоја асфалтних конструкција свих оптерећења, што је одлика малог броја стена на територији Републике Србије. Познати пешчари („Љишки пешчари”) експлоатишу се у мајданима Белица код Бољковаца, Зовина, у Лалинцима (поред пута Љиг – Горњи Милановац) и у Кадиној Луци.
Идентификовано је укупно 37 објеката геонаслеђа, и то: (а) објекти историјско-геолошког и стратиграфског наслеђа (укупно 13: пет палеозојске старости, један тријаске старости, три кредне старости и четири неогене старости); (б) објекти петролошког наслеђа (укупно 13: две седиментне стене, три магматске и метаморфне стене, један структурни објекат геонаслеђа, четири објеката геоморфолошког наслеђа и по један флувијални рељеф, ерозивни облик рељефа и тресава); (в) објекти неотектонске активности (пет епирогених покрета); (г) спелеолошки објекти геонаслеђа (четири пећине); и (д) објекти хидрогеолошког наслеђа (два извора и врела).
3.1.2. Становништво, мрежа насеља и јавне службе
3.1.2.1. Становништво
Према Попису становништва из 2002. године, на подручју Просторног плана је живело 521 829 становника2 или око 7% републичке популације (на 5.746 km2, што представља око 6,5% територије Републике Србије). Размештај становништва по окрузима је неравномеран, тако да у Колубарском округу живи око 37%, а у Мачванском округу око 63% укупног становништва подручја Просторног плана. Густина насељености је такође већа у Мачванском (100,8 ст./km2) него у Колубарском управном округу (77,7 ст./km2), а просечна густина насељености подручја Просторног плана (90,8 ст./km2) испод је републичког просека (97 ст./km2, без Косова и Метохије). 
	
Према првим резултатима Пописа становништва из 2011. године, на подручју Просторног плана је живело 472 006 становника или око 6,6% републичке популације. Територијална неравномерност размештаја становништва по окрузима није се битније променила. Густина насељености је смањена у оба округа, али је виша у Мачванском (око 91 ст./km2) него у Колубарском управном округу (око 70 ст./km2), док је просечна густина насељености подручја Просторног плана свега 82 ст./km2, што је испод републичког просека (91 ст./km2, без Косова и Метохије). 
	
Све до 1981. године, број становника подручја Просторног плана континуирано се увећавао. Са првим наговештајима економске кризе, Колубарски управни округ доживљава депопулацију која се одражава на укупан пад становништва подручја Просторног плана, упркос наставку популационог раста у Мачванском управном округу и након 1981. године. Популациони потенцијал подручја се повећао у периоду 1948–2002. године са 462 625 на 544 819 становника3, тј. за 82 194 лица, или просечно годишње 1 522 лица. Међутим, удео популације овог подручја у укупном становништву Републике је опао са 8% у 1948. години на 7% у 2002. години. Испољене тенденције у динамици становништва указују на изражену диференцијацију између општина и градова4. Сви градови (Ваљево, Шабац и Лозница) су популационо расли у послератном периоду, док су готово све општине, изузев Малог Зворника, бележиле смањење становништва. Анализирајући популациони потенцијал градских насеља у истом овом периоду, уочава се пораст њихове популације, с тим што је присутна интрарегионална диференцијација у динамици раста градског становништва. Већина градских насеља Мачванског управног округа (Лозница, Шабац, Мали Зворник и Крупањ) знатно је брже популационо расла у односу на градска насеља Колубарског управног округа, изузимајући Ваљево и Дивчибаре. Само је једно градско насеље у послератном периоду изгубило чак 35% становништва, а то је Белановица (општина Љиг). Динамика руралне популације, која чини чак 68% становништва подручја Просторног плана, константно опада након 1953. године. У свега петини сеоских насеља повећао се број становника у периоду 1948–2002. године, углавном у приградским селима, селима уз главне саобраћајнице и селима са централним функцијама. Упркос укупној депопулацији сеоског становништва на подручју Просторног плана, сеоска насеља још увек располажу јачим потенцијалима становништва у односу на постојећих 12 градских насеља (355.116 лица у сеоским насељима: 155.713 лица у градским 2002. године). Према Попису становништва из 2002. године, само су град Шабац (81,4% урбане популације) и град Ваљево (63,3% урбане популације) са јачим потенцијалом урбане него сеоске популације, док чак пет општина (Осечина, Богатић, Владимирци, Коцељева и Љубовија) од укупно 14 општина/градова има искључиво рурално становништво.
Природна компонента кретања популације показује силазне трендове на целом подручју Просторног плана, при чему се негативне вредности укупног природног прираштаја бележе у периоду након 1991. године. У последњем међупописном периоду (1991–2002. године) свега пет насеља (Горић у граду Ваљеву, Осечина и Уб у истоименим општинама, Клупци у граду Лозници и Љубовија у истоименој општини) карактерише позитиван природни прираштај сваке године посматраног периода. Поред ових, још 58 насеља са подручја Просторног плана је остварило укупан позитиван природни прираштај у последњем међупописном периоду. Међу општинама/градовима, једино су град Лозница и општина Мали Зворник забележили позитиван природни прираштај у датом периоду. Подручје Просторног плана је обухваћено процесом старења, о чему сведочи вредност индекса старења (однос удела становништва старог 60 и више година: 22,6%, и омладине до 19 година старости: 22,5%, који износи 1). У Мачванском управном округу је нешто повољнији индекс старења (0,9) него у Колубарском управном округу (1,1), а међу општинама/градовима на подручју Просторног плана најниже индексе старења бележе општина Мали Зворник (0,7) и град Лозница (0,8). На основу просечне старости становништва (40,4 године), подручје Просторног плана се налази у дубокој демографској старости, где највећу старосну групу чини старије средовечно становништво (40–64 година старости) које учествује са 33,4% у укупној популацији. 
	
Механичка компонента кретања популације је утицала на остварен позитиван миграциони салдо (нешто мање од 10.000 становника) на подручју Просторног плана у последњем међупописном периоду. Општине Осечина, Уб, Коцељева, Крупањ и Љубовија су забележиле негативан миграциони салдо у периоду 1991–2002. године, док укупан пораст становништва са позитивним миграционим салдом бележе само градови Лозница и Шабац и општина Мали Зворник.
Према подацима Пописа становништва из 2002. године, важнији функционални контингенти на подручју Просторног плана заступљени су у следећем односу: предшколски (6,6% укупне популације), школообавезни (9,2%), фебрилним (24%) и радни (63,4%). 
	
Стопа активности становништва је у опадању и 2002. године је у просеку износила 49,8%, што значи да је удео активног и неактивног становништва готово изједначен у контингенту радноспособних. Највишу стопу активности бележи општина Осечина (66%), а најнижу општина Лајковац (44,8%). Због пољопривредног карактера планског подручја, у структури делатности и даље предњачи примарни сектор (са 46,2% запослених) иако је учешће запослених у примарном сектору константно опадало током последња два међупописна периода. Удео запослених у секундарном сектору делатности је такође у опадању и износи око 23,4%, док терцијарни сектор остварује пораст запослених (30,4%). Према Попису становништва из 2002. године, учешће пољопривредног становништва износило је 24,7% и релативно је уједначено ако се посматрају цели управни окрузи. Међутим, по општинама/градовима, разлике су далеко веће, тако да највише пољопривредног становништва има општина Осечина (59,7%), као и општине Богатић и Владимирци (око 50%). Испод 10% пољопривредног становништва има једино општина Мали Зворник (6%).
Према попису становништва из 2002. године, образовна структура становништва на подручју Просторног плана је испод републичког просека у готово свим категоријама образованости. Подручје је једино по учешћу лица старијих од 15 година који имају завршену само основну школу (око 24% становништва) изједначено са републичким просеком. Велика је заступљеност одраслог неписменог становништва (5,5%), као и оних који имају непотпуно основношколско образовање (25%). Релативна повољност је нешто веће учешће становништва са завршеном средњом школом (36,5%), док је неповољна мала заступљеност лица са вишим (3,4%) и високим (3,5%) образовањем. 
	
Етничку структуру становништва одликује хомогеност, са највећим учешћем српског становништва (96,7%). Од осталих народа на овом подручју, по релативно већој заступљености се издвајају Роми (1%), којих је највише у општини Коцељева (4,6%).
Број домаћинстава на подручју Просторног плана константно расте, тако да је 2002. године, са регистрованих 168 313 домаћинстава по новој методологији пописа, број домаћинстава био готово удвостручен у односу на 1948. годину. Просечна величина домаћинства се смањује и износи 3,1 чл./домаћинству. По учесталости предњаче двочлана домаћинства (23,7%). Према структури прихода, на подручју Просторног плана су 2002. године била заступљенија домаћинства без пољопривредног газдинства (54,5%) у односу на домаћинства са газдинством. Најмање учешће домаћинстава са пољопривредним газдинством имају градови Ваљево и Шабац (око 30%, респективно), а највеће учешће ових домаћинстава је у општинама Осечина (78%) и Владимирци (76%).
Упоредо са порастом броја домаћинстава, увећавао се и број настањених станова, којих је било готово 160 000 у 2002. години. Просечна величина стана је 63,7 m² (најмања у општини Крупањ: 55,8 m2, а највећа у општини Мионица: 70,4 m2). Просечан број лица у стану је 3,3.
–––––––––––––––
2 Податак је базиран на новој методологији пописа која је почела да се примењује од Пописа становништва из 2002. године. Према новој методологији пописа, у стално становништво, поред становништва у земљи, укључена су само лица на раду или боравку у иностранству краћем од једне године, као и страни држављани који у нашој земљи раде или бораве у својству чланова породице дуже од годину дана.
3 Стара методологија пописа.
4 Реч је о граду као територијалној јединици утврђеној Законом о територијалној организацији Републике Србије („Службени гласник РС”, број 129/07).
3.1.2.2. Мрежа насеља
Мрежа насеља подручја Просторног плана је комплексан, хетероген и недовољно кохерентан систем од 446 насеља размештених у 425 катастарских општина. Статус градских5 има укупно 12 насеља: Ваљево (61 035 становника), Шабац (55 163), Уб (6 018), Лозница (19 863), Бања Ковиљача (6 340), Крупањ (4 912), Мали Зворник (4 736), Лајковац (3 443), Љиг (2 979), Мионица (1 723), Белановица (266) и Дивчибаре (235). У овим насељима, према Попису становништва из 2002. године живело је 166 713 становника, или око 32% укупне популације подручја Просторног плана. Према првим резултатима последњег Пописа становништва из 2011. године, у градским насељима је живело 158.064 становника, или око 33,5% укупне популације планског подручја.
Подручје Просторног плана је у одређеној мери поларизовано између регионалних и центара округа Ваљева и Шапца. Снажан директан утицај на источни део подручја Просторног плана остварује Београд, посебно на општине и општинске центре Уб и Лајковац, а донекле и на Коцељеву и Љиг. Поларизацијски утицај Ваљева и Шапца највише осећају насеља на територији ових градова, те у њиховом субрегионалном окружењу. Поред њих и град Лозница остварује одређени субрегионални утицај на насеља своје територије, затим на насеља општина Мали Зворник и Крупањ, а осећа се и утицај на насеља на левој обали Дрине (у Босни и Херцеговини). Шабац остварује интензивне везе са Бијељином, а одређени утицај има и на насеља града Сремска Митровица и општина Пећинци и Рума. Ваљево нема већи утицај ван територије округа, услед близине и снаге београдске агломерације, те интензивне деиндустријализације чиме је у великој мери смањен функцијски потенцијал урбаног центра.
Ваљево и Шабац, урбани центри регионалног ранга остварују развојне утицаје и подстицаје на шире регионално окружење, али и поред блиског географског положаја нису усмерени један ка другом, нити развијају комплементарне функције, што отежава интегрисање подручја Просторног плана. Шабац је тежиште развојне осовине на линији Нови Сад – Сремска Митровица (Рума) – Шабац – Лозница. Поларизацијски утицај ове осовине јачаће са планираном изградњом и реконструкцијом ДП IБ 26 и ДП IIА 124. Ваљево има радијални утицај на окружење, који се у северозападном делу зона преклапа са утицајима београдске агломерације. Уколико Ваљево не ојача своје привредне функције, може се очекивати да ће са изградњом аутопута ка Јужном Јадрану попримити улогу секундарног (спољњег/периферног) субцентра београдске агломерације. 
	
На подручју Просторног плана су инициране дневне миграције на релацији (приградска) села – урбани центри и формирање урбаних агломерација са елементима дневног урбаног система. Са изузетком Шапца, Лознице и донекле Ваљева, ови системи су у почетној фази формирања, пре свега због мале снаге осталих општинских центара. Њихове функције су доминантно административне и у сфери јавних служби и сервиса, са претежно неразвијеном индустријом тако да у привредној структури доминира пољопривреда. Стога је њихово поље утицаја ограничено на подручје општине, док већа насеља са развијеним основним функцијама и садржајима гравитирају директно неком од регионалних центара и/или Београду.
Дневном урбаном систему Ваљева, од 20 679 запослених, мигрира 2 727 дневних миграната (око 13% укупног броја запослених,) из 156 насеља, претежно са подручја града Ваљева и општине Мионица. У окружењу Ваљева су претежно популационо мала, примарна сеоска насеља (често разбијеног типа), па је стога територијални домет дневне миграције већи. Лајковцу (1 686 радника) мигрира 756 дневних миграната (око 45% укупног броја запослених) из 61 насеља, доминантно са подручја општине Лајковац, а делом и општине Уб. Љигу (1 303 радника) мигрира 608 радника дневних миграната (око 47% укупног броја запослених) из 45 насеља, доминантно са подручја општине Љиг, а делом и општине Мионица. Мионици (1 087 радника) мигрира 609 радника дневних миграната (око 56% укупног броја запослених) из 62 насеља, претежно са подручја општине. Занимљиво је да 47 миграната долази из урбаног центра Ваљева. Осечини (1 329 радника) мигрира 263 радника дневних миграната (око 20% укупног броја запослених) из 24 насеља, претежно са подручја општине. Убу (2 874 радника) мигрира 1 232 радника дневних миграната (око 43% укупног броја запослених) из 49 насеља, претежно са подручја општине. Богатићу (1 724 радника) мигрира 718 дневних миграната (око 42% укупног броја запослених) из 32 насеља, претежно са подручја општине Богатић и насеља града Шапца. Коцељеви (1 347 радника) мигрира 221 дневних миграната (око 16% укупног броја запослених) из 33 насеља, претежно са подручја општине Коцељева, и појединих насеља града Шапца и општине Владимирци. Крупњу (1 967 радника) мигрира 770 радника дневних миграната (око 39% укупног броја запослених) из 37 насеља, доминантно са подручја општине. Љубовији (1.871 радника) мигрира 726 радника дневних миграната (око 39% укупног броја запослених) из 28 насеља, доминантно са подручја општине. Лозници (13 681 радника) мигрира 8.438 радника дневних миграната (око 62% укупног броја запослених) из 102 насеља, доминантно са подручја града Лознице, а потом са подручја општина Крупањ (277 миграната) и Мали Зворник (186 миграната), те других насеља са подручја округа. Малом Зворнику (2.074 радника) мигрира 1.302 дневна миграната (око 63% укупног броја запослених) из 46 насеља, доминантно са подручја општине Мали Зворник, а потом са подручја града Лознице (135) и насеља општине Љубовија. Шапцу (21 171 радника) мигрира 6 112 дневних миграната (око 29% укупног броја запослених) из 129 насеља, са подручја града Лознице, а потом са подручја општина Владимирци (332 мигранта), Богатић (339 миграната) и Коцељева (46), те других насеља са подручја округа. Владимирцима мигрира 485 радника дневних миграната (око 56% укупног броја запослених) из 46 насеља, доминантно са подручја општине.
Дневни урбани системи на подручју Просторног плана обухватају 850 насеља (готово двоструко више од броја статистичких насеља), што указује да нека радници из неких насеља одлазе у рад у више центара рада. Оваква насеља су зоне разграничења/преклапања утицаја суседних дневних урбаних система.
Највеће морфолошке промене у мрежи насеља одвијају се дуж коридора ДП I и II реда где се врши функционално и физичко спајање насеља, што је уочљива аналогија са развојем других агломерација урбаних насеља Републике Србије сличних функција и демографске величине. Развитком агломерација долази до планског, али и делимично спонтаног, релоцирања индустријских погона из урбаних центара у приградска села, што утиче на даљи развој нових предузећа, њима комплементарних услужних делатности и комуналне инфраструктуре, чиме се шире урбанизацијски утицаји у окружење. Ово је посебно изражено око Ваљева, Шапца и Лознице, као и у Посавини и доњем току Колубаре.
Услед урбане концентрације становништва и функција, те демографског пражњења сеоских подручја изазваних комбинацијом емиграције и смањења природног прираштаја, дошло је до промена у демографској величини насеља. Идентификоване су четири категорије сеоских насеља разврстаних по демографској величини (Табела 4): патуљаста насеља са мање од 250 становника; мала насеља која имају од 250 до 500 становника; средња насеља која се јављају у две варијанте (средња мања насеља са 500 до 750 становника и средња већа насеља са 750 до 1 000 становника); и велика сеоска насеља са 1 000 и више становника. Запажа се сукцесија у демографском уситњавању сеоских насеља.
Процес функцијске трансформације насеља и мреже у целини одвијао се у периоду индустријске урбанизације и концентрације становништва и функција у урбаним центрима. До седамдесетих година прошлог века само су урбани центри имали делимично полифункционални карактер, док су остала насеља била монофункционална, са доминацијом активног становништва у примарним делатностима, најчешће у оквиру сопствених газдинстава. Села са развијеним спољним тј. централним функцијама било је мало (претежно рударска насеља). У међувремену су се она функционално трансформисала под директним или индиректним утицајима развоја и диверзификације функција развојних центара. Функцијска диференцијација мреже насеља одвија се услед запошљавања становништва у непољопривредним делатностима и постепеног развоја објеката јавно-социјалне инфраструктуре. 
	
Табела 4. Упоредни приказ промена у демографској величини насеља за 1961, 1981. и 2002. године




Величинска структура насеља

1961.

1981.

2002.*




1.

2.

3.

4.

1.

2.

3.

4.

1.

2.

3.

4.





Патуљаста < 250

16

3.074

116

3.074

32

6.387

32

6.387

71

13.274

71

13.274



%

3,6

0,6

3,6

0,6

7,2

1,2

7,2

1,2

15,9

2,5

15,9

2,5



Мала 250-500

94

35.865

110

38.939

110

41.306

142

47.693

129

48.971

200

62.245



%

21,1

7,0

24,7

7,6

24,7

7,6

31,8

8,8

28,9

9,4

44,8

11,9



Средња насеља- мања 500-750

87

55.308

197

94.247

94

57.962

236

105.655

99

60.753

299

122.998



%

19,5

10,7

44,2

18,3

21,1

10,7

52,9

19,4

22,2

11,6

67,0

23,6



Средња насеља- већа 750-1.000

82

72.242

279

166.489

80

6.7917

316

173.572

51

45.306

350

168.304



%

18,4

14,0

62,6

32,4

17,9

12,5

70,9

31,9

11,4

8,7

78,5

32,3



Велика >1.000

158

264.848

437

431337

120

224.568

436

398.140

86

187.313

436

355.617



%

35,4

51,5

98,0

83,8

26,9

41,3

97,8

73,3

19,3

35,9

97,8

68,1



Градска >1.000

9

83.209

446

514.546

10

145.201

446

543.341

10

166.212

446

521.829



%

2,0

16,2

100,0

100,0

2,2

26,7

100,0

100,0

2,2

31,9

100,0

100,0



Укупно

446

514.546



446

543.341



446

521.829





*Према новој методологији Пописа становништва из 2002. године. Извор: Републички завод за статистику, 2004. 
	
Објашњење: 1. Број насеља, 2. Број становника, 3 . Кумулативни збир броја насеља, 4. Кумулативни збир броја становника. 
	
Основна одлика мреже насеља подручја Просторног плана је концентрација становништва, привредних активности и јавносоцијалне инфраструктуре у регионалним, субрегионалним центрима, приградским периурбаним насељима и неким већим сеоским насељима на једној страни, те демографска уситњеност, депопулација, саобраћајна изолованост, неразвијена структура делатности и неадекватна јавносоцијална инфраструктура у селима брдскопланинског дела, на другој. Сеоска насеља ретко имају развијене функције секундарног, терцијарног и квартарног сектора делатности. Примарни сектор је базиран на екстензивној пољопривреди (ратарство, сточарство, воћарство и виноградарство). Поред општинских центара који припадају типу урбаних насеља, одређен степен развијености спољних централних функција имају поједина сеоска насеља приградског типа, насеља специфичних функција (туризам и бањска места) и поједини центри заједница села. Разлике у развијености централних функција сеоских насеља је врло различита. Већа и функцијски јача сеоска насеља налазе се у северном делу подручја, дуж Саве и у доњим токовима Дрине, Колубаре и Тамнаве. Слабија, примарна насеља налазе се на обронцима Ваљевских планина, од Гучева на западу до Сувобора на истоку.
У источном делу подручја Просторног плана очекују су поремећају у просторном положају насеља и дела инфраструктурних система, то јест њихово планско пресељење услед ширења експлоатације у Колубарском лигнитском басену на деловима катастарских општина Мали Борак, Скобаљ и Јабучје (општина Лајковац), Каленић, Бргуле, Радљево, Шарбане, Паљуви и Стубленица (општина Уб). 
	
–––––––––––––––
5 Градска насеља дефинисана методологијом Републичког завода за статистику Србије.
3.1.2.3. Јавне службе
На подручју Просторног плана предшколско васпитање и образовање организовано је у 43 дечија вртића (27 у Мачванском и 16 у Колубарском управном округу), а у већини основних школа организована је припремна предшколска настава (Саопштење број 105, ДД20, Републички завод за статистику – у даљем тексту: РЗС, 2010). Вртићи се углавном налазе у општинским центрима (Лајковац, Љиг, Мионица, Осечина, Уб, Богатић, Коцељева, Крупањ, Мали Зворник и Љубовија). Изузетак су град Шабац – десет вртића у урбаном центру и четири у приградским насељима (Јерменовац, Мајур и Летњиковац два објекта), град Ваљево – осам вртића у граду и два вртића на руралном подручју (у Каменици и Бранковини), град Лозница – три у урбаном центру и по један у Бањи Ковиљачи и селу Лешница, Владимирци – један вртић у урбаном центру и један у селу Дебрц. Сви вртићи су у државној својини. Не располаже се подацима о постојању приватних предшколских установа. 
	
Осим неравномерности у мрежи објеката предшколског васпитања (углавном недоступна за децу у селима)6, евидентан је и недостатак капацитета. Према подацима за 2010/2011. годину, у вртиће је примљено 487 деце преко капацитета установа (306 у Колубарском округу: Ваљеву – 156, Љиг – 58, Лајковац – 44, Уб – 30, Осечина – 18; и 181 у Мачванском управном округу: Лозница – 144, Коцељева – 30 и Шабац – 7), а 440 није примљено због попуњености капацитета (у Колубарском 146: Ваљево – 92, Лајковац – 39 и Љиг – 15; у Мачванском округу 294: Лозница – 242, Коцељева – 36 и Шабац – 16)7. 
	
У Републици Србији је од укупног контингента предшколског узраста (1–6 година), у предшколско васпитање и образовање укључено око 41% деце8. У Колубарском округу вредност одговара просеку у Републици Србији, а у Мачванском округу је обухват деце предшколским образовањем знатно испод републичког просека (око 29%). Посматрано на нивоу општина/градова разлике су знатно веће. У Мачванском округу се крећу од око 16% у општини Богатић, 24–27% у општинама Владимирци, Крупањ, Љубовија и граду Лозници, до око 30–34% на подручју града Шапца и општина Коцељева и Малог Зворника, а у Колубарском округу обухват деце предшколским образовањем се креће од око 31% у општини Уб, 42–48% на подручју града Ваљева и општина Осечина, Љиг и Мионица, до преко 50% у општини Лајковац. Разлике су свакако много веће када се посматра обухват деце у урбаним и сеоским насељима, али о томе не постоје доступни подаци. Општа је оцена да је обухват деце предшколским образовањем у сеоским срединама на подручју Просторног плана, као и Републици Србији, прилично низак. 
	
На подручју Просторног плана евидентирано је 365 објеката основног образовања (209 у Мачванском и 156 у Колубарском управном округу), од тога 74 матичних осморазредних школа (47 и 27), 42 подручних осморазредних школа (28 и 14) и 249 издвојених четвороразредних школа у сеоским насељима (133 и 116). У мрежи објеката основног образовања доминирају четвороразредне основне школе – око 64% у Мачванском и око 74% у Колубарском округу. Настава у овим школама је углавном организована у комбинованим одељењима.9
Као и у већем делу Републике Србије, и на подручју Просторног плана евидентна је разлика у погледу комуналне опремљености, услова и квалитета наставе у градским и сеоским школама, нарочито четвороразредним, са малим бројем ђака. У свим општинама/градовима градске школе су комунално опремљене, имају кабинете, библиотеке, већина има трпезарију, спортске терене и фискултурне сале (или је изградња планирана). Осморазредне школе у селима прикључене су на насељски водовод или бунар с хидрофором, поједине и на канализацију, половина има библиотеку, већина фискултурну салу и/или спортски терен, док четвороразредне углавном имају воду (бунаре са хидрофором или јавни/насељски водовод око 74%), за одвод отпадних вода углавном користе септичке јаме и имају пољске клозете (око 65%), грејање је углавном на посебним пећима на чврсто гориво (око 86%), поједине имају спортски терен (око 32%) и библиотеку (око 12%), али немају кабинете, фискултурну салу и трпезарију. 
	
У основним школама на подручју Просторног плана, школске 2010/2011 године, уписано је око 38 000 ученика (око 24 700 у Мачванском и око 13 300 у Колубарском округу). Бесплатан превоз ученика обезбеђен је у свим општинама/градовима, изузев у општинама Коцељева и Љиг.10
У Шапцу постоји и основна школа за децу са посебним потребама „Свети Сава”, површине 588 m2, коју похађа 100 ученика. Има регионални значај, будући да је похађају и деца суседних општина. Такође, у оквиру појединих школа постоје организована настава за децу са посебним потребама.
У Ваљеву, Шапцу, Лозници и Убу постоје и музичке школе. 
Мрежу објеката средњег образовања чини 30 средњих школа – 18 у Мачванском и 12 у Колубарском округу. Све школе су у државном власништву и налазе се у урбаним центрима. Шабац има осам средњих школа, Ваљево шест, Лозница четири, Уб две, а остале општине по једну средњу школу (Лајковац, Љиг, Осечина и Мионица у Колубарском округу и Богатић, Владимирци, Коцељева, Крупањ, Љубовија и Мали Зворник у Мачванском округу). Већина школа имају кабинете (21) и библиотеку (28), а трећина нема спортски терен и/или фискултурну салу. Школске 2010/2011. године у средњим школама на подручју Мачванског управног округа било је уписано око 11.800 ученика, а у Колубарском знатно мање, око 6.200 (Општине у Србији 2010, РЗС). 
	
Само две средње школе у свом саставу имају ђачке/ученичке домове: Средња пољопривредна школа у Шапцу и Пољопривредна школа у Ваљеву. Дом за ученике у склопу Пољопривредне школе у Шапцу изграђен је 2005. године. Објекат је површине 540 m2, има 21 собу, медијатеку, учионице, трпезарију и кухињу. У дому борави 70 ученика (око 11% од укупног броја уписаних ученика). У оквиру Пољопривредне школе „Ваљево”, школске 2009/2010. године, отворен је ученички дом (није радио од 1972. године). Смештајни капацитет дома је 104 места, односно око 15% од укупног боја ученика. Собе су четворокреветне и свака има купатило. У оквиру дома постоји: трпезарија, учионице, ТВ сала, простор за дружење и забаву, сала за физичко васпитање и спортски терени.
Мрежу објеката високог образовања чине: три високе школе струковних студија у Шапцу – Висока пољопривредна школа, Висока хемијско-технолошка школа и Висока школа за васпитаче; и три у Ваљеву – Висока пословна школа струковних студија, Пословни факултет Универзитета Сингидунум из Београда и Факултет за пословну економију Ваљево Мегатренд универзитета из Београда. У Шапцу је уписано око 2.330 студената (школска 2010/2011), а у Ваљеву је, школске 2008/2009. године, било уписано 2.495 студената (Општине у Србији 2010, РЗС). Не постоје студентски домови за смештај студената. 
	
Мрежу здравствених установа чине: два завода за заштиту здравља (Шабац и Ваљево), три здравствена центра и три опште болнице (Шабац, Ваљево и Лозница), једна специјална болница за рехабилитацију Бања Ковиљача, 14 домова здравља (у свим урбаним центрима) и три апотекарске управе – Ваљево, Шабац и Лозница (Здравствено-статистички годишњак Републике Србије 2006, Институт за јавно здравље Србије „Др Милан Јовановић Батут”, Београд, 2007). Не располаже се подацима о приватној лекарској и апотекарској пракси. 
	
Мрежу објеката примарне здравствене заштите, поред домова здравља у урбаним центрима чине здравствене станице и амбуланте на руралном подручју. На подручју Мачванског округа мрежа здравствених станица и амбуланти (у просеку 2,5 насеља/здравствени пункт) је развијенија у односу на Колубарски округ (око пет насеља/здравствени пункт). По врло развијеној мрежи издвајају се општина Богатић – само приградско насеље Совљак нема здравствени пункт, град Шабац са шест здравствених станица (четири на ужој територији урбаног центра, по једна у приградском насељу Мајур и Прњавору) и 25 амбуланти на руралном подручју. На руралном подручју Колубарског округа примарна здравствена заштита организована је на свега 37 пунктова. На руралном подручју града Ваљева ради 12 здравствених пунктова, односно, ако се изузму приградска насеља, 50 села нема организовану здравствену заштиту. 
	
Број становника на једног лекара испод је републичког просека (352 ст./лекара)11 у свим општинама на подручју Просторног плана, осим на подручју градова Ваљево (304 ст./лекару) и Шабац (365 ст./лекару). Најнеповољнији однос броја становника и лекара имају општине Крупањ (1.506 ст/лекара) и Мали Зворник (1.294), а затим општине Мионица, Уб, Осечина, Љиг и Коцељева са преко 1.000 становника на једног лекара (Општине у Србији, 2010. РЗС). На једног стоматолога у установама које се налазе у државном сектору у Републици Србији долази 3 220 становника. У односу на овај просек, стање на подручју града Ваљева знатно је повољније (2 910 становника на једног стоматолога), незнатно изнад републичког просека на подручју града Шапца (3 590) и општинама Коцељева (3 550) и Владимирци (3 720). Остале општине имају значајно већи број становника на једног стоматолога и креће се од око 4 500 до 5 260 у Лозници, Љубовији, Богатићу и Лајковцу, 5 900 у Убу, 7 200 у Мионици, до око 13 380 у општини Осечина. 
	
Социјална заштита организована је у оквиру центара за социјални рад у свим градовима/општинама. Број корисника социјалне заштите константно се повећава. Учешће лица корисника социјалне заштите у укупном становништву Мачванског округа креће се од око 5% у Шапцу и Богатићу, између 5 и 7% у општинама Коцељева, Крупањ и Љубовија, око 7,5% у Лозници, до око 8,5% у Малом Зворнику и Владимирцима. У Колубарском округу постоје значајне разлике у погледу учешћа броја корисника социјалне заштите који се крећу од око 3% до 4,5% на подручју града Ваљева и општине Уба, 6% у Осечини, 13% у Мионици и Лајковцу, до око 15% у општини Љиг. У структури корисника преовлађују одрасла (пунолетна) лица у односу на децу (малолетна лица). У свим општинама/градовима одрасла и стара лица чине преко 60% од укупног броја корисника, а у пет преко 70% (Богатић, Љубовија, Лајковац, Љиг и Ваљево). Изузетак је општина Коцељева где је однос одраслих и деце 56%:44%.
Од објеката стационарног смештаја12 на подручју Просторног плана постоје: (а) Геронтолошки центар у Шапцу (капацитет 230 корисника); (б) Дом за децу и омладину „Вера Благојевић” у Бањи Ковиљачи за смештај деце и омладине без родитељског старања и деце чији је развој ометен породичним приликама – узраста од седам до 18 година, односно до 26 година (капацитет 42 корисника); и (в) Дом за смештај старих лица – домско одељење за смештај старих у оквиру центра за социјални рад у Крупњу (капацитет 60 лица). 
	
У Бањи Ковиљачи се налази Центар за азил, једини у Републици Србији. У прихватилишту, које је под покровитељством UNHCR, тренутно борави четрдесетак особа.
Мрежа објеката културе је релативно развијена, али са изразитом концентрацијом објеката у урбаним центрима. У Шапцу ради шест установа културе (позориште, народни музеј, међуопштински историјски архив, библиотека, културни центар, три културно уметничка друштва), Ваљеву, такође шест (дом културе, библиотека, народни музеј, историјски архив, омладински центар, биоскоп), Лозници пет (центар за културу, библиотека, биоскоп, музеј, Галерија – легат Миће Поповића и Вере Божичковић). У Богатићу постоји Културно-образовни центар у чијем саставу су Народна библиотека, позориште, дом културе и етно-парк у селу Совљак, у Коцељеви Центар за културу (библиотека и завичајни музеј), у Крупњу и Владимирцима дом културе и библиотеке, у Љубовији и Малом Зворнику главни координатори културних догађања су градскe библиотеке (бивши домови културе), у Убу, Мионици, Осечини и Љигу домови културе и библиотеке, а у Лајковцу културни центар, библиотека и дом младих. 
	
Према наводима надлежних служби поједини објекти су запуштени, не одржавају се и захтевају реконструкцију. У већини сеоских насеља постоје наменски грађени објекти за потребе културе (домови културе, задружни домови), који су углавном у лошем стању и слабо се користе. У појединим селима постоје и библиотеке. 
	
Мрежа спортско-рекреативних објеката је веома неуједначена међу општинама/градовима оба округа. Најразвијенија је у Шапцу (спортски центар са два стадиона, хиподромом, отвореним теренима – тениски терени, фудбалска игралишта, терени за мале спортове, стрелишта и комплекси базена), Ваљеву (четири фудбалска стадиона, две спортске дворане, комплекс тениских терена, терени за мале спортове, кошаркашки терени, базен у Петници) и Лозници (спортски центар, градски стадион, комплекс отворених базена, тениски терени). У Крупњу су две спортске сале, неколико фудбалских игралишта за мале спортове, отворени базен и два тениска терена; у Љубовији фудбалски стадион, две фискултурне сале, више игралишта; у Богатићу два спортска терена (градски стадион и мање игралиште), у Владимирцима фудбалско игралиште, спортске сале средње и основних школа; у Лајковцу фудбалски стадион, терени за мале спортове, новоизграђена хала спортова и отворени пливачки базен; у Љигу терени за мале спортове и два стадиона; Убу спортско рекреативни центар; у Осечини стадион и спортски центар; у Мионици спортски центар, отворени спортски терен и базен. 
	
У сеоским насељима од спортских објеката углавном постоје фудбалски терени/игралишта. 
	
На подручју Просторног плана регистрован је значајан број невладиних организација, удружења грађана и струковних асоцијација. Већина ових организација бави се питањима социјалне заштите, маргиналним друштвеним групама, грађанским активизмом и демократизацијом друштва. Општа је оцена да се невладин сектор још увек претежно ослања на финансијску подршку међународних организација, односно пројекте које финансирају донатори, док је интерна подршка локалне власти и локалних актера још увек неразвијена. 
	
–––––––––––––––
6 Према подацима за 2003/2004. годину, од укупног броја деце укључене у предшколско образовање и васпитање у Колубарском управном округу око 89% су деца из градских насеља, а у Мачванском управном округу око 60% (Статистика предшколског васпитања 2003/2004, Република Србија, Министарство просвете и спорта, Београд, 2004).
7 У анкети (2011) наведено да је на листи чекања 800 деце.
8 Израчунато на основу податка о уписаном броју деце у предшколске установе и процењеног броја деце предшколског контингента (Општине у Србији 2010, РЗС).
9 Од укупног броја ученика нижих разреда (I – IV) на Планском подручју око 20% похађа наставу у комбинованим одељењима, што је знатно изнад просека у Републици Србији (око 11%). На подручју Мачванског округа учешће ђака у комбинованим одељењима је око 15%, а у Колубарском око 30%. 
	
10 Из података се не види да ли се ради о организованом превозу/посебним аутобуским линијама. Претпоставка је да је, углавном, заступљен принцип субвенционисаног превоза (бесплатне маркице за све ученике) без обзира на удаљеност од школе.
11 Рачунато на број лекара у здравственим установама у државном сектору, јер статистика прати само број лекара у оквиру мреже здравствених установа у државном сектору, тако да нису обухваћени лекари у приватном сектору.
12 Подаци прикупљени са сајта http://www.minrzs.gov.rs/cir/index.php?option=com_docman.
3.1.3. Привреда и туризам
3.1.3.1. Привреда
Привредну структуру подручја Просторног плана карактерише доминација индустријског сектора и аграрног начина привређивања, уз релативно развијене делатности терцијарног сектора (трговина, саобраћај, туризам, и друго). Транзицијска рецесија, дугогодишња изолација са светског тржишта, дугорочно дезинвестирање и значајно технолошко заостајање привреде и светска економска и финансијска криза проузроковали су нови пад привредне активности на подручју Просторног плана. Упркос томе, очувана је конкурентност водећих сектора привреде, посебно појединачних успешних предузећа. Међу најзначајнијим структурним проблемима регионалне привреде налазе се незапосленост, релативно низак ниво конкурентности укупне привреде и појединих сектора и релативно слаби ефекти транзицијске трансформације, односно приватизације предузећа. Колапс великих индустријских система и снажан процес деиндустријализације утицао је на велики пад индустријске запослености (32 726 радника мање у 2010. години него 1990. године) и пад Бруто друштвеног производа (у даљем тексту: БДП), што је допринело продубљивању економско-социјалне и територијалне поларизације унутар региона, отварајући нова развојно депресивна подручја (некадашњи индустријски центар Лозница). На сложеност овог проблема указује очекивана улога урбаних центара Шапца, Ваљева и Лознице који остварују или би требало да остварују функције центара националног значаја и главних регионалних привредних центара, то јест важних чворишта у урбаном систему Републике Србије од водећег значаја за укупан територијални развој подручја Просторног плана.
Достигнути ниво развијености подручја Просторног плана указује на заостајање за просеком Републике Србије, према основним индикаторима, услед значајне девастираности привреде и последица транзицијске рецесије (Табела 5). 
	
Табела 5. Показатељи нивоа развијености подручја Просторног плана, 2007–2008. године




Индикатор

Индекс односа РС=100





Укупна стопа запослености 

65,2



Конкурентност

62,6



Продуктивност рада привреде

70,7



Продуктивност рада у прерађивачкој индустрији

76,3



БДВ у индустрији/запосленом, 2007. године

69,1



БДВ у индустрији/становнику, 2007. године

59,5



БДП / становнику, 2005. године

67,2–85,6



Инвестиције/становнику

39,8



Мањи део привредних ресурса лоциран је у функцијски фрагментисаном простору неразвијених, девастираних и приграничних општина. Територијална диспозиција локационо-развојног потенцијала и ресурса и тренд процеса раста градова Шапца и Ваљева могли би да интензивирају повећање регионалних разлика, односно даљи тренд функцијске маргинализације неразвијеног подручја. Највећи економски раст реализује се на подручју градова Шапца и Ваљева где су највећим делом концентрисани производни и услужни капацитети. Подручја ових градова су привредна средишта, чворишта преферираних локација за привредне активности које захтевају квалификовани кадар. На подручју Просторног плана доминира улога градова Ваљева и Шапца у територијалној дистрибуцији привредних делатности: 50,7% у алокацији предузећа и других правних лица, 58,9% у укупној запослености, 63,6% у индустријској запослености, 59,4% у стварању дохотка привреде (са уделом прерађивачке индустрије 84,6%), 61,7% у производњи електричне енергије, гаса и воде, 65,5% у трговини, 64,7% саобраћају и складиштењу, 59,6% у туризму. Територијална дисперзија присутна је у сектору пољопривреде.
На подручју Просторног плана у периоду 1990–2010. године евидентан је пад укупне запослености – око 19 718 лица или пад за 17,3% ( са 113 713 на 93 995 запослених). У истом периоду индустријска запосленост је драстично смањена, чак 2,7 пута (са 51 663 на 18 937 радника). Снажан процес деиндустријализације произашао је из недовољно конкурентне и нетрансформисане структуре, спорости реструктурирања и приватизације предузећа. Степен запослености на подручју Просторног плана је 27,2% и нижи је од републичког просека (35,3%). Највећи број запослених имају градови Ваљево (28 524 лица или 30,3% укупне запослености подручја), Шабац (26 927 лица или 28,6% укупне запослености) и Лозница (14.293 лица или 15,2% укупне запослености), док је у 11 општина дисперговано 25,9% укупно запослених. Већу стопу запослености од републичког просека има само град Ваљево. Надпросечну стопу запослености у односу на регионални просек имају градови Ваљево (43,5%) и Шабац (32,2%). Најнижу стопу запослености имају Крупањ, Богатић, Осечина, Владимирци, Коцељева, Мионица и Мали Зворник.
У структури запослености на подручју Просторног плана секундарни сектор учествује са 28,4% уз доминацију сектора услуга са 69,7%. У укупној запослености доминира комплекс прерађивачке индустрије (20,1%), трговина (8,8%), здравство и социјални рад (8,6%), образовање (7,7%), саобраћај и складиштење (5,7%), грађевинарство (3,8%), државна управа (3,6%), производња електричне енергије и гаса (2,3%), вађење руда (2,2%), активности са некретнинама (1,6%), и друго. Најмањи удео у укупној запослености имају пољопривреда, рибарство, шумарство и водопривреда (1,9%), сектори хотела и ресторана (0,8%), финансијско посредовање (0,7%). Септембра 2010. године у сектору предузетништва је било запослено 28.532 лица или 30,4% укупно запослених, од којих је највише у градовима Ваљево 10 374 лица (36,4%) и Шабац 7 221 лица (26,8%).
Крајем 2008. године било је 48 418 незапослених лица са стопом незапослености на нивоу републичког просека (16,3%). Ова стопа је скоро двоструко виша у Мачванском округу (16,9%) него у Колубарском округу (8,8%). Највећу стопу незапослености имали су град Лозница и општине Мали Зворник, Љубовија и Крупањ. Квалификациона структура незапослених је неповољна због високог удела лица без квалификација (38,9% у Колубарском округу и 33,7% у Мачванском округу). Највећи број лица без квалификација имају општине Уб, Осечина, Мионица и Владимирци (40,5–49,3%).
Привредна структура на подручју Просторног плана је релативно диверзификована, с тим да велики значај имају прерађивачка индустрија, пољопривреда и сектор услужних делатности. У прерађивачкој индустрији најзначајнији удео имају: комплекс хемијске и фармацеутске индустрије (у Мачванском округу), текстилна индустрија, металски комплекс (металопрерада, електроиндустрија, машине, апарати, опрема, и друго), прехрамбени комплекс, наменска, индустрија папира, прерада гуме и пластике, дрвна, производња електричне енергије, неметала и грађевинских материјала, итд.
Према подацима из 2007. године удео Бруто друштвене вредности (у даљем тексту: БДВ) индустрије у укупној БДВ подручја Просторног плана износио је 43,9%. Услед недостатка података о кретању БДВ привреде и појединих делатности на нивоу општина, указује се да је у структури формирања дохотка регионалне привреде у 2005. години доминирао релативни удео делатности секундарног сектора (41,3%) и сектора примарних делатности са 31,5%, док је сектор услуга чинио 27,2%. У структури регионалне привреде доминирали су: прерађивачка индустрија са 33,3% и пољопривреда 31,5%, док је удео трговине 16%, саобраћаја 6,5%, грађевинарства 5,3%, послова са некретнинама 2,2%, производње електричне енергије и вађења руда по 1,7%, хотела и ресторана 1,4%. Пољопривреда је основна делатност на највећем делу територије (осим у Шапцу и Ваљеву), са учешћем од 25,4–72,7%. Индустрија је водећа привредна делатност у формирању прихода у Шапцу (54,5%) и Ваљеву (31,2%). Око 84,6% регионалног индустријског дохотка у 2005. години био је концентрисан у Шапцу (67,9%) и Ваљеву (16,7%), док је 15,4% дохотка индустрије остварено у осталих 12 градова/општина. 
	
На подручју Просторног плана у 2010. години пословало је 4.097 привредних друштава од којих је 3.939 малих, 130 средњих и 28 великих. Највећи број регистрован је у области трговине, прерађивачке индустрије и у пољопривреди. Мала и средња предузећа (у даљем тексту: МПС) остварују 69% укупног прихода регионалне привреде и учествују са 60% у добити привреде подручја. Према подацима Агенције за приватизацију из 2011. године, на подручју Просторног плана укупно је у приватизацији 208 привредних друштава, од чега је 112 продато аукцијом, четири на тендеру, у стечају је 77, осам у ликвидацији, док се шест налази у процесу реструктурирања. Приватизација се не може оценити нарочито успешном, с обзиром да велики број предузећа ни након приватизације није поправио пословне резултате. На боље пословне резултате и раст извоза утицао је долазак неколико већих страних директних инвестиција (у даљем тексту: СДИ) у сектору текстила, прехрамбеној индустрији, електроиндустрији, металопреради, преради неметала, производњи обуће, итд. У структури извоза доминира прерађивачка индустрија са 80%. Најважнији извозни производи су одећа и прибор 20%, котлови и машине 14%, воће и воћни производи 12%, жива стока 6%, обућа 6%, млеко и млечни производи 4%, оружје 4%. 
	
У 2007. години било је 15 великих производних предузећа, од чега по четири у комплексу прераде прехрамбених производа и хемијском комплексу, три у комплексу машиноградње и металопрераде и по једно у производњи текстила, папира, гуме и пластике и неметала. Седам великих предузећа је лоцирано у Ваљеву, пет у Шапцу и по једно у Лозници, Осечини и Малом Зворнику.
Од 100 најуспешнијих привредних предузећа у Републици Србији у 2009. години, пет се налази на подручју Просторног плана: Концерн „Фармаком” М.Б. д.о.о. Шабац, „Горење” д.о.о. Ваљево, „Austrotherm” д.о.о. Ваљево, ГП „Греда” д.о.о. Ваљево (грађевинарство), „Zorka color” a.d. Шабац. Од 100 најуспешнијих привредних друштава у прерађивачкој индустрији Србије, осам се налази на подручју Просторног плана: Концерн „Фармаком” М.Б. д.о.о. Шабац, „Горење” д.о.о. Ваљево, „Austrotherm” d.o.o. Ваљево, „Zorka color” a.d. Шабац, „Elixir Group” d.o.o. Шабац, „Progetti” d.o.o. Владимирци, B.M.R. „Group” d.o.o. Шабац и „Valy” d.o.o. Ваљево. Поред наведених, значајнија предузећа су и „Хемофарм” д.о.о. Шабац, „Интер – Коп” д.о.о. Шабац, Концерн „Фармаком” М.Б. Лозница, АД „Млекара”, Лозница, АД „Зајача”, Лозница, „Вега” а.д. Ваљево, „Публик”, Ваљево, и друго.
У просторној структури привреде издвајају се:
– Регионални привредно-индустријски центри средње величине (са 5.000–10.000 запослених у индустрији): Ваљево (са 28.524 укупно запослених од којих је 7.180 лица у прерађивачкој индустрији) и Шабац (26.927 укупно запослених од којих је 4.874 радника у индустрији);
– регионални индустријски центар (са 1.000–5.000 запослених у овом сектору) Лозница (са 14.293 укупно запослених од којих је 2.746 индустријских радника);
– мали општински привредно-индустријски центри са мање од 1.000 запослених у индустрији су Лајковац, Уб, Владимирци, Осечина, Мионица, Коцељева, Љубовија, Крупањ, Љиг, Мали Зворник и Богатић; и
– мања насеља микроразвојни центри у којима су лоцирани различити привредни, туристички, услужни и други садржаји.
Производни капацитети смештени су у неколико већих привредно-индустријских, индустријских зона и појединачних локалитета у свим градовима/општинама. Највеће индустријске зоне су у Шапцу, Ваљеву и Лозници, као и у Богатићу, Коцељеви, Љубовији и Малом Зворнику.
Десет од 14 градова/општина показује заостајање за просеком за подручје Просторног плана, укључујући градове Шабац и Лозница. У Графикону 8. приказане су промене индустријске развијености према локацијском коефицијенту LQ13 у периоду 1990 – 2010. године. Заостајање у односу на подручје Просторног плана бележе Шабац, Лозница, Крупањ, Мали Зворник, Мионица и Уб, док је улога Богатића стагнирала на нивоу регионалног просека. Надпросечан регионални значај има само Ваљево.


3.1.3.2. Туризам
Туризам на подручју Просторног плана изразитије се развио само на Ваљевским планинама и у ваљевској Подгорини (Колубарски округ), на простору Лозница–Јадар–Дрина и донекле у Шапцу – Посавини (Мачвански округ). Главни остварени видови туризма су: бањски, планинско-климатски, сеоски, манифестациони и донекле водни, ловни, културни и други видови туризма, у излетничким, стационарним и транзитним облицима.
У оквиру Ваљевских планина на подручју Просторног плана, најразвијенији је туристички центар Дивчибаре–Маљен на територији града Ваљева (око 4.000 лежаја и око 300.000 ноћења, четири локалне манифестације, мало скијалиште, и друго), затим Сувобор/Рајац са Славковицом (у општини Љиг са укупно око 700 лежаја), уз викенд насеља Мравињци и Дебело Брдо (град Ваљево), као и туристички активирана села у граду Ваљеву и општинама Мионица и Осечина, са планинско-климатским, сеоским и донекле ловним туризмом (ловишта Магљеш, Јабланик и Медведник). У ваљевској Подгорини, туристичка понуда је концентрисана у Бањи Врујци (општина Мионица, око 1.400 лежаја са око 50.000 ноћења и рехабилитационим центром) и Ваљеву (око 300 лежаја са око 19.000 ноћења, 15 манифестација, са Петницом, Бранковином и другим атрактивностима у непосредном окружењу), а мањим делом у Белановици (око 300 лежаја) и Бањи Љиг (око 150 лежаја, транзитни пункт) у општини Љиг, као и у општинским центрима Мионица и Љиг и појединим селима (Ваљевска Каменица), са бањским, манифестационим, сеоским и делом културним туризмом. 
	
На подручју Лозница–Јадар–Дрина у општини Лозница, понуда је концентрисана у Бањи Ковиљачи (у групи шест најзначајнијих бања Србије, око 1.000 лежаја и око 157.000 ноћења), затим у Лозници (око 250 лежаја, око 14.000 ноћења, манифестације, и друго), излетишту на Гучеву (око 200 лежаја и око 22.000 ноћења), Бањи Бадањи (око 100 лежаја) и неколико села, уз мотиве Дрине, Гучева и Тршића у непосредном окружењу, са бањским, манифестационим, сеоским и делом ловним, риболовним и културним туризмом. На подручју Шабац – Сава, у граду Шапцу и општини Владимирци, развој туризма покренут је у појасу Посавине, са тежиштем на Шапцу и непосредном окружењу, а делом и на заштићеном подручју Обедске баре и на Церу. Без значајнијег смештаја, Шабац засад нуди манифестације и спортско-рекреативне садржаје на води, док су на осталом делу Саве заступљене скромније активности спортског риболова и активности у природи, а на Церу скромнији излети.
На осталим деловима подручја Просторног плана туризам је неразвијен, сем неких назнака на Подрињским планинама и Дрини у општинама Љубовија и Мали Зворник (скромни бањски, ловни и риболовни туризам), као и на доњој Дрини у општини Богатић (риболовни и ловни туризам). У другим, равничарским и брдским крајевима подручја има само местимичних назнака, углавном сеоског и ловног туризма.
Постојећа туристичка понуда је претежно некомплетна и нестандардна. Туристички смештај, сем делом у бањама Ковиљача и Врујци, у делу Дивчибара и делу градова, претежно је супстандардан, застарео, запуштен и само делимично у функцији. Јавне службе (укључујући и спортско-рекреативне садржаје) и сервиси у функцији туризма нису наменски развијани, или су неадекватни. Уређена понуда у простору/туристичка инфраструктура веома је скромна и поред таквих ресурса какви су Сава и Дрина, Ваљевске и Подрињске планине, са бројним природним и културним добрима. Посебно су запостављени спортови и рекреација на води и комерцијални лов, а затим споменички, етно, еко и делом зимски туризам на највишим деловима планина. Нису искоришћене предности положаја подручја у односу на главне емитивне центре Србије – посебно Београд, делом Нови Сад и друге веће оближње градове.
–––––––––––––––
13 Вредност LQ>1 указује на натпросечну индустријску развијеност у односу на регионални просек, док LQ<1 показује заостајање индустријске развијености у односу на регион.
3.1.4. Инфраструктурни системи
3.1.4.1. Саобраћај и саобраћајна инфраструктура
Подручје Просторног плана остварује везе са окружењем мрежом ДП I и II реда, железничким пругама и међународним водним путем реком Савом. Дужина категорисане путне мреже износи 4.127 km, од којих је 454 km ДП I реда (11%), 1.182 km ДП II реда (28,6%) и 2.491 km општинских путева (60,4%). Од укупне дужине путне мреже са савременим коловозом је 2.769 km (67%). Густина путне мреже износи 0,71 km/km², што је изнад републичког просека (0,42 km/km²). 
	
Према Уредби о категоризацији државних путева („Службени гласник РС”, бр. 105/13 и 119/13), на подручју Просторног плана окосницу друмских веза чини шест ДП I реда:
– ДП IБ 20: веза са ДП IА број 3 – Сремска Митровица – Богатић – државна граница са Босном и Херцеговином (гранични прелаз Бадовинци); 
	
– ДП IБ 21: Нови Сад – Ириг – Рума – Шабац – Коцељева – Ваљево – Косјерић – Пожега – Ариље – Ивањица – Сјеница; 
	
– ДП IБ број 22: Београд – Љиг – Горњи Милановац – Прељина – Краљево – Рашка – Нови Пазар – Рибариће – државна граница са Црном Гором (гранични прелаз Мехов Крш); 
	
– ДП IБ 26: Београд – Обреновац – Шабац – Лозница – државна граница са Босном и Херцеговином (гранични прелаз Мали Зворник);
– ДП IБ 27: државна граница са Босном и Херцеговином (гранични прелаз Трбушница) – Лозница – Осечина – Ваљево – Лајковац – Ћелије – Лазаревац – Аранђеловац – Крчевац – Топола – Рача – Свилајнац; и
– ДП IБ 28: Мали Зворник – Љубовија – Рогачица – Костојевићи – Ужице – Кнежевићи – Кремна – државна граница Босне и Херцеговине (гранични прелаз Котроман). 
	
Стање коловозне конструкције на реализованим деоницама ДП I реда се може оценити као задовољавајуће, уз потребу рехабилитације појединих деоница и обављања радова на редовном одржавању коловоза, систему одводњавања и осталим техничким елементима. 
	
Мрежа ДП II реда је веома разграната и чини је 46 путна правца. Стање путева није задовољавајуће и не одговара рангу пута, са лошим стањем савременог коловозног застора, на појединим путним правцима без савременог коловозног застора и са непроходним деоницама. 
	
Према Уредби о категоризацији државних путева, на подручју Просторног плана ДП II реда су:
– ДП IIА 124: Сремска Митровица – Дреновац – Шабац;
– ДП IIА 135: Бадовинци–Прњавор;
– ДП IIА 136: Мајур–Богатић–Петловача;
– ДП IIА 137: Шабац–Волујац–Завлака–Крупањ–Грачаница;
– ДП IIА 138: Липнички Шор – Текериш;
– ДП IIА 139: Крст – Корените – Крупањ – Радаљска бања – Радаљ – веза са ДП IБ 26;
– ДП IIА 140: Звезд–Владимирци–Лојанице;
– ДП IIА 141: Дебрц – Бањани – Уб – Новаци – Коцељева – Шабачка Каменица – Доње Црниљево – Осечина – Гуњаци – Пецка – Љубовија;
– ДП IIА 142: Драгиње – Шабачка Каменица – Ваљевска Каменица – веза са ДП IБ 27;
– ДП IIА 143: Причевић–Пецка;
– ДП IIА 144: Обреновац–Стублине–Уб–Словац;
– ДП IIА 145: Стублине–Бргуле–Лајковац;
– ДП IIА 146: Уб–Бргуле;
– ДП IIА 150: Ђуринци–Сопот–Аранђеловац–Белановица–Љиг–Мионица–Дивци;
– ДП IIА 170: Ваљево – Поћута – Дебело Брдо – Рогачица –Бајина Башта – Калуђерске Баре – Кремна;
– ДП IIА 175: Жупањац–Боговађа–Мионица–Брежђе–Дивчибаре–Каона;
– ДП IIА 176: Ваљево–Брежђе;
– ДП IIА 178: Дивчибаре – Тометино Поље – Саставци;
– ДП IIБ 320: Богатић – Глоговац – Црна Бара – државна граница са Босном и Херцеговином;
– ДП IIБ 321: Глоговац–Бадовинци;
– ДП IIБ 322: Глушци – Мачвански Причиновић – Шабац (веза са ДП IIА 124);
– ДП IIБ 323: Прњавор – Чокешина – Липове Воде – Волујац – Синошевић – Накучани – Матијевац – веза са ДП IБ 21;
– ДП IIБ 324: Шабац (веза са ДП IБ 26) – Накучани – Доње Црниљево;
– ДП IIБ 325: Прово – Звезд – веза са ДП IБ 26;
– ДП IIБ 326: Владимирци–Крнуле–Драгиње;
– ДП IIБ 327: Коцељева (веза са ДП IБ број 21) – Ваљевска Каменица;
– ДП IIБ 328: веза са ДП IБ 21 – Гола Глава – Ваљево;
– ДП IIБ 329: веза са ДП IБ 27 – Осладић – веза са ДП IIА 142;
– ДП IIБ 330: Лозница – Зајача – Шарена буква – Мачков камен – веза са ДП IIА 137;
– ДП IIБ 331: Бања Ковиљача – Гучево – Зајача;
– ДП IIБ 332: веза са ДП IБ 27 – Жеравија – Тршић;
– ДП IIБ 333: Корените – Манастир Троноша;
– ДП IIБ 334: Мојковић – Бела Црква;
– ДП IIБ 335: Крупањ – Шљивова – веза са ДП IIА 141;
– ДП IIБ 336: веза са ДП IIА 137 – Пецка;
– ДП IIБ 337: Осечина–Пецка;
– ДП IIБ 338: Ваљево–Лелић–Варда;
– ДП IIБ 340: Велико Поље – Грабовац – Бањани – Новаци – Памбуковица – Слатина;
– ДП IIБ 341: Уб – Памбуковица – веза са ДП IБ 21;
– ДП IIБ 342: Уб–Попучке–Иверак;
– ДП IIБ 357: веза са ДП IБ 22 – Кадина Лука – Славковица – Рајац – Бершићи;
– ДП IIБ 358: Кадина Лука – Срасла Буква;
– ДП IIБ 360: веза са ДП IБ 22 – Дићи – Бољковци – веза са ДП IIА 177;
– ДП IIБ 361: Лајковац – Боговађа – Љиг – Горњи Милановац;
– ДП IIБ 364: Лазаревац–Брајковац–Белановица–Рудник; и
– ДП IIБ 365: Сибница–Венчане–Партизани–Белановица.
Мрежу општинских путева чине путеви са асфалтним (53%), земљаним и у ретким случајевима макадамским коловозним застором. Технички елементи као што су радијуси хоризонталних кривина, подужни нагиби и проблеми одводњавања, углавном, нису у складу са правилницима и стандардима. 
	
Инфраструктуру железничког саобраћајана подручју Просторног плана чине:
– магистрална једноколосечна електрифицирана железничка пруга Е-79: Београд – Ресник – Пожега – Врбница – државна граница (Бијело Поље – Бар), у дужини од 48,1 km (km: 48+286 – km 96+375); и
– регионална неелектрифицирана железничка пруга Рума – Шабац – Распутница Доња Борина – државна граница (Мали Зворник), дужине 76 km.
Река Сава је међународни водни пут категорије III и IV, у зависности од сектора тока, а кроз Републику Србију пловна је у дужини од 211 km за пловила до 1.500 t носивости. Водни пут на реци Сави се, на деоници кроз Републику Србију, користи око 330 дана годишње (према метеоролошким условима). Лука „Шабац” се налази на водном путу Саве на 103 km узводно од Београда и 33 km низводно од Сремске Митровице. У Шапцу, поред пристаништа „Шабац”, у источној индустријској зони налази се пристаниште „Зорке”, и пристаниште градске пекаре које се тренутно не користи.
Гравитационо подручје луке „Шабац” покрива Мачвански округ, део Срема и источни део Републике Српске. Оспособљена је за претовар током целе године и располаже са две дизалице носивости 5t и 6t. Пристаниште има железничку инфраструктуру и сопствене локомотиве.
Од објеката намењених обављању ваздушног саобраћаја постоји спортски аеродром у Дивцима (Ваљево). Аеродром има једну травнату полетно-слетну стазу дужине 1.250 m и ширине 50 m. Писта се простире правцем 08–26 и налази се на надморској висини од 147 m. Аеродром има и смештајне капацитете за преноћиште. У близини насеља Богатић постоји и приватно спортско-рекреативно летелиште.
Гранични прелази на подручју Просторног плана су отворени за путнички и робни саобраћај, али још увек нису опремљени по стандардима Европске уније. Постоје следећи гранични прелази са Републиком Српском (Босном и Херцеговином): Љубовија – Братунац на ДП IБ 28, Мали Зворник – Каракај на IБ 26, Трбушница – Шепак на IБ 27, Павловића мост – Бадовинци на IБ 20 и Брасина – Зворник на железничкој прузи Рума – Шабац – Лозница – Мали Зворник.
3.1.4.2. Водна инфраструктура
Постојећи системи за снабдевање водомсу различитог нивоа поузданости и квалитета. Повољно стање је на подручју субсистема Ваљева, услед коришћења квалитетних подземних и површинских вода Ваљевских планина и изграђене ППВ „Пећина” (600 L/s). Поуздани су и системи у насељима која се снабдевају из алувиона подземних вода у приобаљу Дрине и Саве. Недовољно поуздани системи налазе се у мање водном источном делу подручја Просторног плана (општине Лајковац, Уб, Мионица и Љиг) који услед недовољних капацитета локалних изворишта трајно поуздано решење снабдевања водом могу да остваре једино развојем планираних регионалних система. У оквиру Колубарског регионалног система, који се постепено развија, издвајају се постојеће заокружене водоводне целине. Субсистем Ваљева се сем ППВ „Пећина” ослања и на старо ППВ (240 L/s), а изворишта тог субсистема се користе као изворишта у оквиру Колубарског регионалног система, и то: карстни извор „Пакље” (капацитет се процењује на око 630 L/s, а сада се захвата око 300 L/s), ток реке „Градац” (630 L/s) и мањи карстни извори („Илиџа”). Ваљевски водовод снабдева и неколико приградских насеља, док се остала насеља снабдевају локалним водоводним системима. Водоводи општина Мионица, Лајковац и Уб ослањају се на локална изворишта која ће се инкорпорирати у Колубарски регионални систем. Лајковац заједно са Лазаревцем користи извориште „Непричаву” (120 L/s). Уб и насеља у тој општини снабдевају се из изворишта подземних вода која се задржавају за даље коришћење као локална изворишта, али су доста ограничених капацитета. Капацитет изворишта Уба у Такову ограничен је на око 40 L/s. Билансно се рачуна и са подземном водом која се добија одводњавањем површинског копа „Тамнава – Запад”, али су и те количине доста скромне, око 15 – 20 L/s и дугорочније неизвесне по количини и по квалитету. Све више сеоских насеља у зони копова остаје без воде из бунара који пресушују обарањем нивоа подземних вода, те се морају прикључивати на водоводне системе. Туристички центар Дивчибаре се снабдева засебним водоводним системом кога чине: брана, вештачка акумулација, ППВ капацитета 10 L/s, резервоар чисте воде и гравитациони цевовод. Вода из овог водоводног система је високог квалитета. У општини Осечина постоје два водоводна система за снабдевање водом општинског центра Осечина и насеља Пецка, док се остала насеља општине снабдевају локалним водоводним системима. У водоводним системима општине највећи проблем је појава високих хидростатичких притисака који за последицу имају велике губитке у мрежи (чак 50%). Снабдевање водом у општини Љиг врши се организовано у општинском центру Љиг (карстни извор „Врело” – минимум 8 L/s) и насељу Белановица (карстно врело „Совљак” – минимум 1 L/s у атару села Живковци), док остала насеља општине Љиг користе воду из сопствених бунара. Водоводни систем града Шапца располаже са два изворишта: „Мали Забран” (130 L/s, максимум 240 L/s) и „Табановић” (250 L/s, максимум 400 L/s – I фаза), док у критичним летњим месецима укупна производња достиже око 350 L/s. Тренутно инсталисани капацитет изворишта санитарне воде лоцираних у граду Шапцу износи 640 L/s. Квалитет воде која се захвата на извориштима је одличан. Треће извориште у граду Шапцу, из алувиона реке Дрине тек треба да се пусти у рад (у насељу Мачвански Прњавор, укупног капацитета 60 L/s). Примарна дистрибутивна водоводна мрежа је дужине око 170 km. Постојећи водоводни систем града Шапца за сада је локалног карактера, међутим у току су радови на изградњи магистралног цевовода (Мачвански регионални систем) којим ће се питка вода испоручивати насељу Кленак у општини Сремска Митровица. Водоводни систем града Лознице, поред градског насеља, снабдева и више приградских и насеља у непосредној близини, укључујући и Бању Ковиљачу. Снабдевање водом појединачних насеља и заселака, посебно у јужном делу града Лознице, врши се локалним индивидуалним водоводним системима са каптираних извора. Квалитет воде у овим водоводима није задовољавајући услед неадекватног каптирања. У општинама Богатић, Владимирци, Мали Зворник, Љубовија, Коцељева и Крупањ јавним системом водоснабдевања обезбеђени су само општински центри и околна сеоска насеља (пет у Коцељеву и 19 у Владимирцима), док се у осталим насељеним местима општина потрошачи снабдевају водом из локалних сеоских водовода и/или из сопствених бунара. 
	
На подручју Просторног плана развој канализационих система је знатно каснио за реализацијом водовода, што се одразило на санитацију свих насеља која не задовољава успостављене критеријуме у Европској унији. Квалитетан канализациони систем има само град Ваљево (са ППОВ „Горић”), што се позитивно одражава само на горњи ток реке Колубаре. На подручју општине Осечина, поред општинског центра (где постоје постројења за предтретман индустријских отпадних вода за погоне који су сада ван функције), организовано сакупљање отпадних вода обавља се још и у насељу Пецка. Канализациони систем општине Лајковац изграђен је у општинском центру и делимично у насељу Јабучје. Санитарно-фекалне и индустријске отпадне воде сакупљају се фекалном канализационом мрежом и евакуишу до ППОВ одакле се испуштају у реципијент – реку Колубару.На подручју општина Уб и Љиг канализациони системи изграђени су у општинским центрима и насељу Белановица у општини Љиг, али се отпадне воде без икаквог третмана испуштају у реципијенте (реке: Уб и Драгољуб). На подручју града Шапца, сакупљање и евакуација санитарно-фекалних и атмосферских вода канализационом мрежом обавља се само у урбаном центру. У осталим насељима отпадне воде се евакуишу у индивидуалне пропусне или непропусне септичке јаме малог капацитета. Крајњи реципијент за све отпадне и атмосферске воде су подземне воде и постојећи водотоци. Отпадне воде насеља Шабац се без претходног третмана испуштају у реку Саву (два испуста). Индустријске отпадне воде (постројења која су лоцирана уз реку Саву) се директно, без пречишћавања, изливају у реципијент. Организовано одвођење отпадних вода на подручју града Лознице врши се у насељу Лозници, Бањи Ковиљачи и насељу Драгинац. Реципијенти отпадних вода за градско и остала насеља су река Дрина (Лозница и Бања Ковиљача) и Јадар (насеље Драгинац). У насељу Богатић и осталим насељима општине не постоји изграђена канализациона мрежа (све отпадне воде се евакуишу у индивидуалне пропусне или непропусне септичке јаме малог капацитета, где су крајњи реципијент подземне воде). На подручју општина Мали Зворник и Љубовија изграђени суканализациони системи само у општинским центрима, али не чине јединствене системе. Састоје се из неколико независних целина чији се сабирни колектори изливају директно или посредно (преко постојећих вододерина, речица и потока) у реке Дрину и Љубовиђу. Канализациони системи општина Владимирци, Коцељева и Крупaњ постоје само у општинским центрима. Санитарно-фекалне, индустријске и атмосферске отпадне воде се без икаквог третмана испуштају у реципијент (реку Врбићанку – Владимирци; реку Тамнаву – Коцељева и реку Ликодру – Крупањ). Канализациони системи осталих насеља су застарели, неодржавани и делом неизграђени. Посебно су угрожена насеља на малим водотоцима, који су у дугим маловодним периодима недовољни да буду реципијенти отпадних вода (општински центри: Уб, Осечина, Крупањ, Владимирци, Љиг, Мионица и Коцељева). 
	
На подручју Просторног плана формиране су следеће акумулације: хидроелектране (у даљем тексту: ХЕ) „Зворник”, „Паљуви – Виш”, „Каменица”, „Градац” и „Поцибрава”. Језеро ХЕ „Зворник” представља полазиште за реализацију каскадног система на реци Дрини, кључног развојног пројекта трансграничне сарадње Републике Србије и Републике Српске. У току је и завршетак формирања вишенаменске акумулације „Стуборовни”. Поред ових, на подручју Просторног плана постоји више мањих акумулација и ретензија намењених, пре свега, систему одбране од поплава („Рибњак”, „Совљак”, „Каленић”).
На подручју Мачве и Посавине су већ реализовани дренажни системи, важни за заштиту Мачве од унутрашњих великих вода изразито бујичних водотока који се сливају са падина Цера, али и оних које провирним деловањем угрожавају делове Мачве у близини Саве и Дрине: Средњемачвански, Доњемачвански, Церски ободни канал, Дреновачки, Калиновачки, Битвански, Шабачки, Оридски. Ову мрежу употпуњују и мали водотоци, који су укључени у систем заштите од унутрашњих вода. Проблем је што ови мали водотоци (Долуша, Мутник, Бела река, Јерез, Думача, Добрава, Битва, Батар, итд.), као и канали, нису дуго одржавани на прописан начин, тако да су им смањени капацитети за прихватање бујичних и провирних вода.
3.1.4.3. Енергетика
Од енергетских сировина највећи значај имају лежишта лигнита на територији општина Лајковац и Уб у западном делу Колубарско-тамнавског угљеног басена. У деловима овог басена се одвија експлоатација, а даља проширења производње су могућа западно од данас активних рудника. Западни део Колубарског басена, обухвата подручје од реке Колубаре на истоку до насеља Коцељева на западу, и припада највећим делом Колубарском округу. На основу геолошке грађе и степена истражености, подела западног дела басена је извршена на следећа истражно-експлоатациона поља: „Тамнава – Исток”, „Тамнава – Запад”, „Радљево”, „Звиздар”, „Рукладе” и „Трлић”. Тренутно је у експлоатацији само површински коп „Тамнава – Западно поље”, а завршена је на површинском копу „Тамнава – Источно поље”.Западни део басена још увек је релативно мало истражен, са изузетком поља „Тамнава” и „Радљево”. Општа је оцена да се ради о доста слабијој угљоносности тих поља у односу на источни део басена. Разлог томе је раслојавање главног угљеног слоја и исклињавање угљоносних серија према западу, тако да су могућности експлоатације знатно сложеније, а самим тим и много скупље. У оквиру лежишта „Тамнава” концентрисане су економски најзначајније резерве лигнита у западном делу Колубарског басена. „Тамнава – Западно поље”, површине око 20 km2, располаже са око 425.000.000 t. Ове резерве обезбеђује производњу угља у наредних 30 година са капацитетом 12.000.000 t годишње. Западно од лежишта „Тамнава” налази се поље „Радљево”, површине од око 43 km2. Укупни геолошки ресурси лигнита поља „Радљево” износе окo 516.000.000 t, а укупне оверене резерве Б и Ц1категорије износе 478.000.000 t. Поље „Звиздар” простире се, западно од ДП IIА 144 (Словац – Уб – Обреновац), односно од села Докмир на југу до Уба на северу. Процењене резерве износе око 410.000.000 t, а површина истражног поља око 73 km2. За потребе отварања овог потенцијалног површинског копа неопходна су даља истраживања. Поље „Рукладе” захвата површину од око 65 km2 на простору између Уба и Лајковца. Степен геолошке истражености је релативно низак. Поље „Трлић” налази се на крајњем западном делу басена (између Уба и Коцељеве), површине од око 75 km2. 
	
На подручју Просторног плана започета је изградња ТЕ „Колубара Б” чији завршетак представља један од приоритетних задатака Јавног предузећа „Електропривреда Србије”. 
	
На подручју Просторног плана до сада нису пронађена лежишта нафте и природног гаса. Детаљна геолошка истраживања нафте и гаса на овом подручју спровешће се у склопу „Пројекта геолошких истраживања нафте и гаса на територији Србије јужно од Саве и Дунава” који ће се реализовати у периоду до 2020. године. Један од будућих истражних простора је „Јадар” у обухвату Просторног плана. 
	
Иако у укупним резервама енергетских сировина у Републици Србији уљни шкриљци имају запажен удео, још увек нису у довољној мери истражени. У Ваљевско-Мионичком басену, на површини од око 40 km2, налазе се знатне резерве уљних шкриљаца. Степен истражености је релативно низак. Континуалност дебљине и простирања није утврђена, али је према површинским изданцима на неким местима оцењена на 15 до 20 m. Извршена је процена потенцијалних резерви, Д1, које износе око 800.000.000 t са садржајем керогена у узорцима од 1 до 13%, односно уља од 0,3 до 10%. Доња топлотна вредност се креће на нивоу 2500 kJ/kg са укупном влагом и пепелом.
У Белановичком басену могу се наћи појаве преталожених минерала урана.
Обновљиви извори енергије до сада се нису системски користили (осим појединачних случајева) за производњу електричне и топлотне енергије на подручју Просторног плана. Од обновљивих извора енергије, већи значај могу да имају: хидроенергија, геотермална енергија, енергија из биомасе и сунчева енергија, а мање и енергија ветра.
На подручју Просторног плана (на 93 km од ушћа Дрине у Саву) налази се хидроелектрана „Зворник”, укупне снаге од 96 МW и годишње производње око 500 GWh, као и мале хидроелектране снаге мање од 10 МW, чија се производња пласира у дистрибутивну мрежу. 
	
На основу расположивих података, може се проценити да на овом подручју постоје веома перспективни региони са природним и вештачким (бушотине) изворима геотермалне енергије као што су подручје Мачве, Мионице, Љига и Тамнаве.
Посебна погодност овог значајног геотермалног подручја је веома повољан физичко-хемијски састав термалних вода. У Табели 6. дају се неки карактеристични подаци о постојећим бушотинама и природним изворима.
Табела 6. Основне карактеристике геотермалних извора и бушотина 




Локација

Врста

Капацитет

Температура

Снага и енергија



l/s

°K

МW

TJ/god

ten/god



Петница

бушотина 

12

304

0,9

30

714



Пауне (Ваљево) 

извор 

0,5

295

0,02

0,7

16



Мионица 

бушотина 

16

309

1,6

51

1.214



Љиг 

бушотина 

5

305

0,4

13

309



Бања Врујци 

извор 

200

301

14

450

10.710




бушотина 

60

300

4,5

142

3.450



Бања Ковиљача

бушотина

120

303

0,1

286

6.009



Богатић ББ-1

бушотина

37,5

348

9,9

312

7.425



Богатић ББ-2

бушотина

61

351

16,8

531

12.654



Дубље БД-1

бушотина

15

323

2,4

75

1.791



Белотић ББе-1

бушотина

25

308

2,4

75

1.791



Метковић БМе-1

бушотина

11

336

2,3

74

1.763



Дебрц Де-1

бушотина

14

328

2,5

79

1.890



Биомаса представља значајан енергетски потенцијал, који највећим делом има некомерцијалну примену. Највећи значај за енергетско коришћење имају шуме и шумски отпаци. Производња енергије из биомасе користи се за индивидуално загревање (дрво) и, углавном, је ниска искоришћеност постојећих извора биомасе. Прецизни статистички подаци о искоришћењу биомасе не постоје.
На територији Колубарског и Мачванског округа просечна вредност енергије глобалног зрачења износи око 1400 kWh/m2/годишње. Према метеоролошким подацима, просечна дневна сума дозрачене енергије глобалног сунчевог зрачења износи око 3,8 kWh/m2 дан. Проблем је што су наведене вредности само потенцијал, док стварне вредности ресурса или резерви одређују техничке и економске могућности локалног коришћења у зависности од облачности, орографских услова, сезоне коришћења, доба дана, и другог. На подручју Просторног плана соларна енергија се не користи за грејање објеката (како пасивних, тако и активних соларних система). Коришћење соларне енергије за грејање воде у домаћинствима готово да не постоји, а такође није развијено коришћење нискотемпературне соларне енергије за рад колектора, као ни изградња пасивних соларних кућа. Соларна енергија се минимално користи за грејање стакленика/пластеника, али и то спорадично и без одређеног плана.
Подручје Просторног плана опремљено је електроенергетском мрежом и трафостаницама номиналног напона 220 и 110 кV, и дистрибутивном мрежом и трафостаницама напона 35,20 и 10 кV. 
	
На подручју Просторног плана надлежност над електродистрибутивном мрежом имају ЈП „Електропривреда Србије”, Привредно друштво за дистрибуцију електричне енергије „Електросрбија” д.о.о. Краљево и то у оквиру електродистрибутивних предузећа: ЕД „Ваљево”, ЕД „Шабац”, ЕД „Лозница” и ЕД „Лазаревац” (мањим делом). Јавно предузеће „Електромрежа Србије” је надлежно за све далеководе 400 kV, 220 kV и 110 kV напонског нивоа као и све трансформаторске станице 400/х и 220/х kV.
Мрежа трафостаница (у даљем тексту: ТС) се састоји из:
– две ТС 220/110/10 kV „Шабац 3” и „Ваљево 3”, 
– 15 ТС 110/35 kV: „Крупањ”, „Мали Зворник”, „Љубовија”, „Лозница 1”, „Лешница”, „Ваљево 1”, „Ваљево 2”, „Јабучје” и „Осечина”, „Шабац 2” (110/35/20 kV), „Шабац 1” (110/35/20/6 kV), „Шабац 5” („Млекара”, 110/20 kV) и „Богатић” (110/20 kV) и „Шабац 4” („Зорка”, 110/6 kV) и ХЕ „Зворник”; и 
	
– 54 ТС 35/10 kV: „Ваљево 2”, „Ваљево 3”, „Ваљево 4”, „Ваљево 5”, „Ваљево 6”, „Ваљево 7”, „Ваљево 8”, „Ваљево 9”, „Ваљево 11”, „Ваљевска Каменица”, „Осеченица”, „Мионица 1”, „Мионица 2”, „Осечина”, „Пецка”, „Уб 1”, „Уб 2”, „Бањани”, „Vally”, „Шабац 1”, „Шабац 2”, „Шабац 3”, „Шабац 4”, „Шабац 8”, „Коцељева”, „Дебрц”, „Коцељева” (35/20 kV, односно 110/20 kV), „Владимирци”, „Лозница 1”, „Лозница 2”, „Лозница 3”, „Лозница 4”, „Вискоза”, „Трбушница”, „Бања Ковиљача”, „Зајача”, „Прњавор”, „Дуваниште”, „Крупањ”, „Завлака”, „Драгинац”, „В. Мајдан”, „Љубовија 1”, „Бобија”, „Мали Зворник 1”, „Мали Зворник 2”, „Дудовица”, „Лајковац 1 – Т1”, „Лајковац 1 – Т2”, „Лајковац 2 – Т1”, „Лајковац 2 – Т2”, „Љиг – Т1”, „Љиг – Т2” и „Белановица”.
Мрежу далековода (у даљем тексту: ДВ) чине:
– 220 kV (шест деоница): „Бајина Башта – Београд 3”, „Бајина Башта – Сремска Митровица 2”, „Бајина Башта – Обреновац А”, „Бајина Башта – Ваљево 3”, „Ваљево 3 – Обреновац А”, „Обреновац А – Шабац 3”; 
	
– 110 kV (29 деоница): „Шабац 3 – Владимирци”, „Владимирци – Коцељева” (оба далековода раде под напоном 35 kV), двоструки „Ваљево 1 – Ваљево 2”, „Ваљево 3 – Лозница”, „Лозница – Зворник”, „Ваљево 3 – Осечина”, „Осечина – Зворник”, „Јабучје – Колубара”, „Јабучје – Ваљево 3”, двоструки „Ваљево 3 – Ваљево 1”, „Косјерић – Ваљево 1”, „Шабац 1 – Шабац 4”, „Зворник – Лешница”, „Лешница – Шабац 3”, „Лазаревац – ЕВП Словац”, „ЕВП Словац – Ваљево 3”, „Пећинци – Шабац 3”, „Крупањ – Осечина”, „Богатић – Шабац 3”, „Шабац 3 – Шабац 5”, „Шабац 2 – Шабац 3”, „Шабац 3 – Шабац 1”, „Шабац 3 – Шабац 4”, „Шабац 2 – Шабац 5”, „Лешница – Бијељина”, „Богатић – Мачванска Митровица”, „Љубовија – Крупањ”; и
– 35 kV (84 деонице): „Ваљево 1 – Ваљево 2”, „Ваљево 1 – Ваљево 4”, „Ваљево 1 – Ваљево 5”, „Ваљево 1 – Ваљево 6”, „Ваљево 1 – Ваљево 7”, „Ваљево 1 – Мионица 2”, (2) „Ваљево 2 – Ваљево 3”, „Ваљево 2 – Ваљево 9”, „Ваљево 2 – Ваљево 7”, „Ваљево 2 – Ваљевска Каменица”, „Ваљево 3 – Ваљево 4”, „Ваљево 3 – Осеченица”, „Ваљево 4 – Vally”, „Ваљево 5 – Ваљево 9”, „Ваљево 5 – Ваљево 6”, „Ваљево 6 – Ваљево 2”, „Ваљево 7 – Ваљево 2”, „Ваљево 9 – Ваљево 6”, „Мионица 1 – Мионица 2”, „Мионица 1 – Осеченица”, „Осечина – Осечина”, „Осечина – Пецка”, „Крупањ – Осечина”, „Јабучје – Уб 1”, „Јабучје – Уб 2”, „Уб 2 – Бањани”, „Бањани – РП Бањани”, „Шабац 1 – Шабац 3 („Думача”)”, „Шабац 1 – Шабац 1 („Централа”)”, „Шабац 1 – Шабац 4 („Бенска Бара”)”, „Шабац 1 – Шабац 2 („Јевремова”)”, „Шабац 1 – Шабац 3”, „Шабац 2 – Шабац 8 („Тркалиште”)”, „Шабац 2 – Шабац 2 („Јевремова”)”, „Шабац 2 („Јевремова”) – Шабац 8 („Тркалиште”)”, „Шабац 8 („Тркалиште”) – Шабац 4 („Бенска Бара”)”, „Шабац 4 („Бенска Бара”) – Шабац 1 („Централа”)”, „Шабац 3 („Думача”) – Дебрц”, „Дебрц – РП Бањани”, „Коцељева – Коцељева”, „Коцељева – РП Бањани”, „Шабац 2 („Јевремова”) – Мачванска Митровица”, „Лозница 1 – Мали Зворник”, „Лозница 1 – Вискоза”, „Лозница 1 – Лозница 3”, „Лозница 3 – Лозница 1”, „Трбушница – Бања Ковиљача”, „Трбушница – Зајача”, „Лозница 1 – Чвор 1”, „Лешница – Чвор 1”, „Чвор 1 – Јања, Република Српска”, „Лешница – Прњавор 1”, „Лешница – Прњавор 2”, „Прњавор – Дуваниште”, „Зајача – Крупањ”, „Крупањ – Осечина”, „Крупањ – Завлака”, „Завлака – Драгинац”, „Драгинац – Јошева”, „Крупањ – Велики Мајдан”, „Љубовија – Бобија”, „Љубовија – Љубовија 1”, „Горњи Добрић – Јошева”, „Мали Зворник – Велики Мајдан” (није у функцији), „Oчага – Чвор 0114 – Чвор 0115 – Лајковац 1”, „Чвор 0119 – Чвор 0120 – Љиг”, „Љиг – Чвор 2212 – Белановица”, „Љиг – Ба”, „Лајковац 1 – Дудовица”, „Цветановац – Лајковац 1”, „Лајковац 1 – Лајковац 2”, „Лајковац 2 – Јабучје”, „Јабучје – Стублине”, „Јабучје – Каленић”. 
	
Електропреносни систем на подручју Просторног плана одликује смањена сигурност и поузданост снабдевања потрошача електричном енергијом. Овакво стање последица је старости постојеће опреме. Мрежа и објекти нису одговарајућег квалитета и квантитета. Падови напона у електроенергетској мрежи већи су од дозвољених, нарочито у ваздушној нисконапонској мрежи.
На подручју Просторног плана, у урбаним центрима Ваљева, Шапца и Лознице постоји систем даљинског снабдевања топлотном енергијом. Топлотни извори су мале котларнице које користе све врсте расположивих горива (угаљ, гас, мазут или лож уље).
До 2008. године ЈКП „Топлана Ваљево” снабдевало је око 18% грађана из 25 котларница, тј. око 200.000 m2 стамбеног и око 15.000 m2 
	пословног простора. У урбаном центру Ваљева, у многим зградама колективног становања постоји систем централног грејања са кућним или блоковским котларницама. Због постојања великог броја котларница на мазут и угаљ, урбани центар у зимском периоду године представља „еколошку бомбу” услед великог аерозагађења. ЈКП „Топлана Ваљево” је, 2008. године, пустило у погон нову градску топлану инсталисане снаге 30 МW, што је омогућило искључивање 15 котларница на мазут и угаљ.
У оквиру ЈКП „Топлана – Шабац” постоје четири топлотна извора капацитета 72,3 МW, више од 22 km топловодне мреже и 327 предајних станица. ЈКП „Топлана – Шабац” снабдева топлотном енергијом око 6.700 станова и близу 600 објеката пословног простора, укупне површине око 460.000 m2. Од укупне инсталисане снаге топлотних извора, 93% користи као погонско гориво природни гас, а преосталих 7%, мазут.
ЈКП „Топлана – Лозница” обезбеђује даљинско грејање за око 2.700 физичких и 750 правних лица, тј. око 210.000 m2 
	стамбеног и пословног простора у Лозници и Бањи Ковиљачи. Фирма „Dekotra power” снабдева топлотном енергијом 52,5% конзумената, док се остатак снабдева из четири котларнице ЈКП „Топлана– Лозница”: „Бања Ковиљача” – инсталисан капацитет 8 МW, котларница у објекту „Мода” – инсталисан капацитет 10,5 МW, котларница у објекту „Штира” – инсталисан капацитет 3.3 МW и „К – 3” – инсталисан капацитет 0,5МW.
На подручју Просторног плана развијена је мрежа гасовода са објектима:
– разводни (магистрални) гасовод РГ 04 – 05, деоница Батајница – Шабац – Зворник – Сарајево; и
– Главна мерно-регулациона станица (у даљем тексту:ГМРС) „Шабац”, капацитета 20.000 m³/h, ГМРС „Дуваниште”, капацитета 2.500 m³/h; ГМРС „Лешница”, капацитета 2.000 m³/h; ГМРС „Лозница” капацитета 15.000 m³/h; и ГМРС „Лук”, капацитета 10.500 m³/h.
До сада је изграђено преко 180 km дистрибутивне гасне мреже за 80% територије града Шапца. У току су радови на изградњи друге ГМРС „Шабац 2” капацитета 30.000 m³/h која ће, првенствено, снабдевати гасом северозападну радну зону. На подручју Града Лознице (КО Лозница, КО Бања Ковиљача, КО Лешница, КО Лозничко поље, КО Клупци) изграђено је 150 km дистрибутивне гасоводне мреже и преко 50 km кућних гасних прикључака. На подручју Колубарског управног округа још увек није изграђен планирани регионални гасовод РГ 05 – 06 Београд – Ваљево.
3.1.4.4. Телекомуникације и пошта
На подручју Просторног плана укупно је инсталисано око 204.270 телефонских прикључака на oкo 521.830 становника, што износи 39 телефона на 100 становника. На основу овог критеријума стање се може оценити као задовољавајуће, јер је број телефона мало изнад просека за Републику Србију (око 38 телефона). По техничко-технолошком критеријуму стање је нешто лошије. Проценат дигитализације претплатника од 85% је око републичког просека. На подручју Просторног плана још увек је веома велики број двојника, око 12.250. 
	
На подручју Просторног плана изграђене су 202 аутоматске телефонске централе (у даљем тексту: АТЦ) различитих технолошких нивоа. Свe АТЦ повезанe су са чворним и главним централама оптичким кабловима. Изграђена је мрежа базних станица за мобилну телефонију, али има делова подручја где је сигнал слаб или га уопште нема.
У јединствен телекомуникациони системРепублике Србије подручје Просторног плана повезано је следећим магистралним оптичким кабловима:
– Београд–Обреновац–Шабац,
– Београд–Рума–Шабац–Лозница, 
– Београд–Лазаревац–Ваљево, и
– коаксијалним кабловима. 
Транзит међународног телефонског саобраћаја (ка Босни и Херцеговини) одвија се оптичким кабловима ка Бијељини и Зворнику. Веза између главних, чворних и крајњих централа скоро у целости реализована је оптичким кабловима, а присутни су и радио-релејни уређаји и коридори ка репетиторима на Јагодњи, Гучеву и Церу.
У већини урбаних и руралних насеља на подручју Просторног плана омогућене су широкопојасне услуге, али су капацитети недовољни. Спроводе се обимне интервенције на модернизацији приступне мреже и уређаја, на децентрализацији система (изградњом истурених степена и мултифункционалних приступних чворова) и на стварању могућности за пружање широкопојасних услуга и за прикључке по постојећим захтевима. Око 30% амортизоване приступне мреже, реализоване бакарним проводницима, није замењено новом. Број GPON прикључака (широкопојасни прикључак са оптичким влакном до корисника) је занемарљив.
На подручју Простoрног плана укупно је око 31.760 ADSL корисника, што је недовољно. Треба узети у обзир да интернет услуге, поред предузећа за телекомуникације, пружају оператери кабловског система (у даљем тексту: КДС) и мобилне телефоније. 
	
Сва три оператера мобилне телефоније у Републици Србији (Telekom-MTS, Telenor и Vip) имају изграђене системе – базне радио релејне станице и линкове. Покривеност 2G сигналом подручја је задовољавајућа, али није ЗG сигналом. 
	
Пренос, емитовање и дистрибуција радио и ТВ програма и додатних сервиса обавља се преко радио-релејних мрежа и мрежа предајника и репетитора. Радио и ТВ предајници су изграђени на Авали и Црвеном Чоту (ван подручја Просторног плана). На подручју Просторног плана изграђено је 30 емисионих станица. 
	
У раду су поштанске јединице на укупно 94 локација, и то: на територији Колубарског округа 36 локација, а на територији Мачванског округа 58 локација. Стање је задовољавајуће с обзиром на број становника по поштанској јединици/шалтеру, а по просторном распореду, односно по удаљености поштанске јединице у односу на насеља стање је нешто лошије.
3.1.4.5. Комунална инфраструктура
Стање опремљености подручја Просторног плана комуналном инфраструктуром је релативно повољно. Управљање отпадом се организовано одвија само на нивоу урбаних подручја, док су села углавном изостављена из система прикупљања. Највеће количине генерисаног отпада одлажу се на градске/општинске депоније и на већем броју нехигијенских одлагалишта отпада („сметлишта” у приградским зонама и у руралним насељима, дуж локалних путева, у коритима речних токова, на пољопривредним површинама, и друго). Градске/општинске депоније не испуњавају основне санитарне услове, а капацитети су у великој мери попуњени. Пројекти санације и рекултивације градских/општинских депонија још увек нису реализовани. У појединим градовима/општинама (Лајковац, Ваљево, Мионица, Уб) организовано је одвојено сакупљање, сортирање и рециклажа отпада и постоји већи број индивидуалних прерађивача РЕТ амбалаже. Сви остали типови отпада се највећим делом одлажу на несанитарне градске/општинске депоније. Индустријски, медицински и опасан отпад се складишти у привременим складиштима фабричких постројења/здравствених установа (болница Шабац, здравствени центар Ваљево и домови здравља), или збирно са осталим типовима отпада на градским/општинским депонијама.
Према расположивим подацима14, утврђено је да се дневна количина отпада на подручју Просторног плана креће око 0,5–2,5 kg по становнику. Према морфолошком саставу, највише је заступљен органски отпад (око 30%), папир (око 14%), пластика (7%), стакло, гума, метал, и друго, а годишње се произведе око 506.565 t комуналног отпада15. Поједини градови/општине имају усвојене локалне планове управљања отпадом (Уб, Лајковац, Мионица, Ваљево).
На подручју Просторног плана, у складу са до сада потписаним међуградским/општинским споразумима, налазиће се две регионалне депоније комуналног отпада. Град Ваљево и општине Лајковац, 
	Љиг, Мионица, Осечина, Уб (Колубарски округ), Коцељева, Владимирци (Мачвански округ), Обреновац, Барајево и Лазаревац (град Београд) закључили су регионални споразум о заједничком управљању отпадом и изградњи и коришћењу регионалне санитарне депоније „Каленић” (територија општина Уб и Лајковац). град Шабац и општина Богатић користиће депонију на територији Града Сремска Митровица, док ће на територији града Лозница бити формирана депонија за потребе тог града и општина Крупањ, Мали Зворник и Љубовија. 
	
Већином планских докумената јединица локалне самоуправе дефинисане су локације трансфер станица. Постоје иницијативе да се територијална организација третмана комуналног отпада може дефинисати и на другачији начин, тако што би се комунални отпад општине Владимирци одвозио на трансфер станицу у Шапцу (и даље на депонију у Сремској Митровици), уместо по плану, на трансфер станицу у општини Коцељева.
–––––––––––––––
14 Подаци су добијени на основу анкета које су приложене у Документационој основи.
15 Процена према: Утврђивање састава отпада и процене количине у циљу дефинисања стратегије управљања секундарним сировинама у склопу одрживог развоја Републике Србије, Министарство животне средине и просторног планирања, 2009. године 
	
3.1.5. Заштита простора
3.1.5.1. Заштита животне средине
Према категоризацији Просторног плана Републике Србије од 2010. до 2020. године, подручје Просторног плана представља територију релативно квалитетне животне средине, са неколико локација означених као „hot spot” (црне тачке/линије) са вишим степеном загађења животне средине (Шабац – индустрија и депонија муља, Лозница – индустрија и рудник Зајача) и већим утицајем полутаната која се налазе ван граница планског подручја (Обреновац, Лазаревац – термоелектране). Поједине зоне могу се оквалификовати као подручја загађене и деградиране животне средине (површински и подземни копови, одлагалишта откривке и пепела, локације индустрије у Шапцу, Лозници и Ваљеву, насеља у Колубарском басену и водотоци у IV класи и ван класе), док се већи број зона може сврстати у подручја незагађене животне средине (резервати природе Данилова Коса, Забачаца, Црна река, Трешњица, меморијални природни споменици, и друго).
Основни чиниоци стања квалитета животне средине су: загађење вода (водотокова, водоизворишта и акумулација), ваздуха и земљишта; девастација предела и смањење квалитета живота активностима у енергетици, индустрији и саобраћају; као и загађења настала услед нередовног или одсуства организованог прикупљања чврстог комуналног и опасног отпада, нерационалне и неконтролисане експлоатације минералних сировина, неконтролисаног и неправилног коришћења агрохемикалија у пољопривреди, нерационалног коришћења енергије, посебно електроенергије за грејне потребе, ерозије земљишног покривача и непланске изградње.
Загађење ваздуха, вода, земљишта, јонизујуће зрачење и бука значајно су узроковани: активностима у рударству и металургији (Колубарски и Тамнавски угљени басен – „Тамнава – Запад”, експлоатација антимона – Зајача, Крупањ, Рујевци, експлоатација олова и цинка – Велики Мајдан, Бобија, експлоатација глине – Коцељева, Уб и Ваљево, експлоатације шљунка, кварцног песка, камена, гранита), индустријским активностима (у Шапцу – хемијска и фармацеутска индустрија, депонија пиритне изгоретине, јаросит талога; у Ваљеву – грађевинска индустрија, индустрија беле технике; у Лозници – хемијска индустрија), саобраћајем (у непосредној близини ДП I и II реда, посебно у урбаним центрима Шапца, Ваљева и Лознице), енергетиком (топланама и индивидуалним ложиштима у свим урбаним центрима), проблемима у комуналној инфраструктури (све општине/градови, до реализације регионалних депонија, свој неселектовани комунални и опасни отпад одлажу на несанитарне депоније, а отпадне воде из индустрије и насеља, без претходног пречишћавања, упуштају у реципијенте – Љиг, Уб, Тамнаву и Колубару низводно од Лајковца).16
На подручју Просторног плана не постоји интегрални мониторинг загађења животне средине. У појединим градовима и општинама систематски се мери загађење ваздуха (Уб, Лозница, Ваљево, Шабац) и то на присуство чађи, NOх, SO2, таложних материја, амонијака, хлороводоника, цинка, суспендованих честица. 
	
У Лозници, Шапцу, Убу и Ваљеву детектоване су повећане емисије SO2 
	и NОх у ваздуху, док је у Лозници детектована повећана количина прашкастих материја. Посебно високи нивои концентрације загађујућих материја детектовани су у индустријског зони Лознице – сумпордиоксид, меркаптани, фурфурол, РТБ „Зајача”, руднику неметала „Зорка” – прашина каолинске глине, силицијум-диоксид, и друго. У Убу и Радљеву детектована је појава цинка у летњим месецима која премашује граничне вредности имисија. Остале општине/градови, осим тачкастих дифузно распоређених загађивача, могу се сврстати у подручја без прекорачења граничних вредности имисија штетних материја. 
	
За оцену квалитета вода користи се девет мерних станица. Мерне станице налазе се на Сави, Дрини, Колубари, Јадру и Љигу и акумулацијама „Зворник” и „Стуборовни”. Систематско испитивање речних седимената и муља врши се у акумулацији „Бадовинци”. Квалитет вода на разматраном подручју је различит. Водотоци који дренирају Ваљевске планине, без већег ефлуентног оптерећења, налазе се у одличном и врло добром статусу (класе I и I/II), док су долинске реке у зони урбаних центара у лошем стању квалитета, а у маловодним периодима и у статусу „ван класа”. Стварни квалитет реке Дрине је II/III класе, Колубаре и Љига III/IV класе. Квалитет воде у акумулацији „Зворник” је у границама I/II класе (осим на одређеним тачкама, где је због повећаног садржаја сулфида III/IV класе). Квалитет подземних вода варира. У Мачванском округу нарушен је нешто већим количинама нитритног азота и раствореног мангана. У Колубарском округу присутне су и повишене количине раствореног гвожђа, цинка и мангана. Прекогранични утицај на загађење површинских и подземних вода имају рудник „Сасе” у Сребреници и акумулација „Глинице” изнад реке Сапне (Босна и Херцеговина). 
	
Узроци незадовољавајућег стања квалитета земљишта су: рударске активности (експлоатација лигнита у Колубарском угљеном басену; експлоатација антимона – Зајача, Крупањ, Рујевци; експлоатација олова и цинка – Велики Мајдан, Бобија; експлоатација глине – Коцељева, Уб и Ваљево; експлоатације шљунка, кварцног песка, камена, гранита), заузимање земљишта одлагалиштима раскривки, депонијама и талога (Шабац – депонија пиритне изгоретине, јаросит талога), индустријске активности (у Шапцу и Лозници), неадекватно одлагање отпада на дивље депоније, нерегулисано каналисање отпадних вода, неадекватна употреба агрохемијских средстава, загађивање земљишта из саобраћаја (у коридорима ДП I и II реда). За поједине градове и општине (Шабац, Уб) формиране су базе података о квалитету, плодности, степену очуваности, угрожености и загађености пољопривредног земљишта.
Јонизујуће зрачење природне и вештачке генезе није значајније изражено, али постоје назнаке да на територији Мачве постоји повећана концентрација радона. Јонизујуће зрачење природне генезе регистровано је у Белановичком басену. 
	
Разматрано подручје је изузетно угрожено у погледу ерозије, са појавама: ексцесивне ерозије (у сливу Тамнаве, Колубаре и Јадра), врло јаке ерозије (на падинама Цера, у општини Владимирци и граду Ваљеву) и већих површина захваћених слабом ерозијом.
На основу иновираног списка постројења која подлежу обавезама из SEVESO II директиве17 дефинисане су четири локацијe (три постројењa нижег реда и једно постројење вишег реда) које се могу сматрати потенцијално опасним са аспекта ризика од удеса на територији Колубарског и Мачванског округа. 
	
Општине/градови Колубарског и Мачванског управног округа немају: израђене локалне еколошке акционе планове (осим Ваљева, Љубовије, Лознице и Шапца)18, дефинисане општинске катастре загађивача, утврђено „нулто стање” животне средине, ни интегрални мониторинг квалитета животне средине (на локалном, ни на регионалном нивоу). 
	
–––––––––––––––
16 У Документационој основи Просторног плана дат је преглед индустријских постројења по типовима загађења и појединачним негативним утицајима.
17 Списак постројења достављен је од стране Сектора за контролу и надзор, Одељење за управљање хемикалијама биоцидима и Севесо постројењима (број 352-501-8/2011-04 од 18. априла 2011. године).
18 Податак је добијен на основу расположивих информација из анкете, приложене у Документационој основи Просторногплана.
3.1.5.2. Заштита природе и природних вредности
На подручју Просторног плана налази се 26 заштићених подручја, укупне површине око 5.100 ha. Више од половине чине појединачна стабла, групе стабала дрвећа и друга заштићена подручја 
	
површине мање од једног хектара, која имају статус споменика природе oд локалног значаја. Највећа и најзначајнија заштићена подручја, која обухватају укупно 3.850 ha, су:
– Специјални резерват природе „Засавица” – укупне површине 679 ha на територији града Сремска Митровица и општине Богатић, од тога 54,24 ha у обухвату овог просторног плана (проглашен Уредбом о заштити специјалног резервата природе „Засавица” – „Службени гласник РС”, број 19/97);
– Меморијални природни споменик „Део подручја села Тршића и манастира Троноше” – површине 1.829 ha, на територији Града Лозница (проглашен одлуком о заштити реона села Тршића и Троноше 1965. године);
– Специјални резерват природе „Клисура реке Трешњице” – површине 631 ha на територији општине Љубовија ( проглашен Уредбом о заштити Специјалног резервата природе „Клисура реке Трешњице” –„Службени гласник РС”, број 50/95);
– Предео изузетних одлика „Клисура реке Градац” – површине 1.208 ha на територији града Ваљева (проглашен одлуком о заштити Предела изузетних одлика 2001. године); и
– Предео нарочите природне лепоте „Рајац” – површине 130 ha на територији општине Љиг (проглашен решењем о стављању под заштиту државе дела Рајца, као предела нарочите природне лепоте 1963. године).
Заштићена подручја површине мање од 100 ha обухватају око 1.300 ha, и то: споменици природе – „Ковачевића пећина”, „Рибница”, „Стабло липе – Мира”, „Група стабала – Добри поток”, „Стабло липе – Бела Црква”, „Стабло храста лужњака Дебели грм – Руњани”, „Липа у Шапцу”, „Петничка пећина”, „Два храста Врачевић”, „Врашче брдо” и „Храст Дићи”; меморијални природни споменици – „Текериш”, „Драгинац” и „Мачков камен”; строги природни резервати – „Црна река” и „Забалац”; општи резерват природе „Данилова коса”; природни простор око непокретног културног добра – око Манастира Радовашница и Цркве брвнаре у Миличиници; и друго.
У строго заштићене врсте сврстане су поједине биљне (бели и жути локвањ, језичасти љутић, зеленика, ребрача, кострика, планинска буква) и животињске врсте (црна жуна, краткокруни пузић, миш, белоглави суп, чигре, подунавски мрмољак, шумска жаба, барска корњача, чиков, гавчица, бела сеница, чапљица, слепи мишеви и зглавкари).
Утврђено је шест еколошки значајних подручја, која су део националне еколошке мреже, и то: „Засавица” идентификована као ЕМЕРАЛД подручје, IBA, IPA, PBA и Рамсарско подручје; „Обедска бара” идентификована као IBA, IPA и Рамсарско подручје; „Доње Подриње” идентификовано као IBA подручје; „Цер” идентификовано као IBA подручје; „Данилова коса” и „Ваљевске планине” идентификоване као ЕМЕРАЛД и IBA подручја.
3.1.5.3. Заштита непокретних културних добара
На подручју Просторног плана заштићено је 219 непокретних културних добара (у даљем тексту: НКД, Табела 7), и то: 191 споменик културе, шест просторних културно-историјских целина, 11 знаменитих места и 11 археолошких локалитета. Од изузетног значаја је шест непокретних културних добара, док је 20 од великог значаја. Већи је број евидентираних споменика културе под претходном заштитом, као и неевидентираних објеката, посебно објеката народног градитељства, привредних објеката, објеката техничке културе и инфраструктуре, и градске архитектуре, нарочито из 20. века.
Табела 7. Број и значај заштићених непокретних културних добара 




Округ
Подручје Просторног плана

Значај

Врста НКД



Изузетан значај

Велики значај

Остала 
заштићена НКД

Споменик културе

Просторна културно-историјска целина


Знаменито место

Археолошки локалитет

Укупно



Колубарски округ

1

12

141

140

3

3

8

154



Град Ваљево

1

6

102

34+65*

3

3

4

109 



Општина Лајковац

-

1

12

13

-

-

-

13



Општина Љиг

-

1

6

7

-

-

-

7



Општина Мионица

-

2

9

10

-

-

1

11



Општина Осечина

-

1

4

4

-

-

1

5



Општина Уб

-

1

8

7

-

-

2

9



Мачвански округ

5

8

52

51

3

8

3

65



Општина Богатић

-

-

6

6

-

-

-

6



Општина Владимирци

-

-

3

2

-

-

1

3



Општина Коцељева

-

-

3

2

-

-

1

3



Општина Крупањ

2

-

3

3


2


5



Град Лозница

2

3

10

8

2

4

1

15



Општина Љубовија

-

1

4

4

-

1

-

5



Општина Мали Зворник

-

-

2

2

-

-

-

2



Град Шабац

1

4

21

24

1

1

-

26



Укупно

6

20

193

191 

6

11

11

219 



(*) Споменици културе – 34, Појединачни споменици културе у оквиру Старе чаршије Тешњар – 65.
Већи део непокретних културних добара је у релативно задовољавајућем стању, иако има изузетно угрожених, као и неколико несталих и уништених културних добара. Најчешћи фактори угрожености су: губитак функције, недостатак финансијских средстава за заштиту добара; бесправна градња и неадекватне интервенције супротне конзерваторским начелима; нерешени власнички односи; неразвијена свест локалних управа, институција и становништва о значају очувања и укључивања наслеђа у савремени друштвени и економски развој локалних заједница; незаинтересованост за спровођење закона, одлука, решења и других аката о заштити добара; мањак стручних кадрова у домену заштите наслеђа и опште одсуство дугорочне државне стратегије и политике заштите културног наслеђа.
Од културних добара од изузетног значаја најугроженија су два спомен комплекса у Белој Цркви и Столицама, општина Крупањ. Због губитка првобитне музејске функције, објекти су напуштени и препуштени зубу времена. Требало би иновирати, проширити и модернизовати музејске поставке и предузети одговарајуће конзерваторске радове како би објекти поново добили сталну намену. Најстарији бондручни објекти старе чаршије Тешњар у Ваљеву су врло угрожени и неопходно је наћи модус и начин обезбеђења финансијских средстава за извођење радова на овим објектима који су у приватном власништву. 
	
Иако је у протеклом периоду доста урађено на заштити културних добара од великог значаја, неопходно је завршити започете радове на: цркви манастира Докмир, цркви у Криваји, тврђави у Шапцу и окућници у Баставу, и започети радове на цркви брвнари у Миличиници, извести заштитне радова на старом мосту на Љубовиђи и спомен костурници у Драгинцу и урадити пројекат реконструкције остатака цркве у Славковици.
У угрожене споменике народног градитељства сврставају се, поред цркве брвнаре у Миличиници, и црква брвнара у Оровици и стара црква у Осечини.
Најугроженији споменици културе су објекти народног градитељства: старе сеоске куће полубрвнаре, помоћни објекти и воденице, највише због губитка првобитне намене и нерешених власничких односа. Три куће, један конак и једна воденица су се срушили – старе сеоске куће Андрића и Машића из Каленића, Читаковића и Мушића, протина воденица на Колубари у Бргулама. Од осталих објеката народног градитељства највише су угрожени (у стању урушавања): конаци кнеза Јовице Милутиновића из Санковића, Марковића и Ђукића у Ртковцу и Илића у Словцу, кућа Ковачевића у Горњем Лајковцу, куће и зграде у окућници Јеврема Павловића у Трбосиљу, амбар у Тупанцима и неколико зграда у Бебића Луци, воденица и ваљарица на реци Градац у Ваљеву. Већи број евидентираних старих сеоских кућа и зграда је срушено. 
	
Археолошки локалитети се сврставају у групу угрожених НКД. Најчешћи фактори угрожености су: недозвољена ископавања које спроводе трагачи за благом; неодговарајући конзерваторски радови на истраженим локалитетима; коришћење тешке механизације при обради земљишта и извођење већих инвестиционих радова без надзора археолога.
Великим рударским захватима на колубарским коповима угља и другим коповима угрожена су следећа НКД: куће Радића и Михаиловића у Малом Борку, кућа Илића у Словцу и Радојчића у Чучугама. Црква Св. архангела Михаила у Тубравићу је у зони потапања хидроакумулације „Стуборовни”. Последњих година отвара се у непосредној околини НКД већи број каменолома који брутално уништавају добра и њихово окружење (манастир Троноша, Бранковина, старо утврђење у Словцу, и друго). Један број НКД, оштећен у земљотресу из 1998. године, није још увек саниран.
Проблем представљају најстарија решења о утврђивању НКД која не садрже прецизне катастарске и својинско имовинске податке, нити границе, режим и мере заштите заштићене околине добра. 
	
3.1.5.4. Уређење и организација простора специјалних намена 
	и функционисања у ванредним ситуацијама
Дужина граничног појаса ка Босни и Херцеговини (Република Српска) на подручју Просторног плана износи око 162 km. Присутан је проблем прецизног разграничења државних територија. Постојећи гранични прелази са Босном и Херцеговином (Републиком Српском) су: Љубовија – Братунац на ДП IБ 28, Мали Зворник – Каракај на ДП IБ 26, Трбушница – Шепак на ДП IБ 27, Павловића мост – Бадовинци на ДП IБ 20 и Брасина – Зворник на железничкој прузи Рума – Шабац – Лозница – Мали Зворник.
На подручју Просторног плана налази се 32 објекта и комплекса посебне намене од чега којих су 15 „перспективни”, а 17 намењени отуђењу према „Мастер плану” (у Ваљеву десет, Шапцу осам, Мионици два, Лозници и Лајковцу по један комплекс). За перспективне објекте и комплексе дефинисани су услови заштите кроз забрану или различите степене ограничења градње. Многи војни комплекси нашли су се у близини, или у самим урбаним језгрима, што онемогућава функционисање комплекса, али и функционисање урбаних насеља. 
	
Подручје Просторног плана одликује се концентрацијом индустријских комплекса, од којих неки припадају наменској индустрији. Према прелиминарном списку постројења која подлежу обавезама из SEVESO II директиве утврђене су четири локације, које се могу сматрати потенцијално опасним са аспекта ризика од удеса: „Викторија Зорка – Минерална ђубрива” (техничка концентрована сумпорна киселина у количини од 14.000 t); „Zorka color” a.d. Шабац (више врста опасних материја); Рудник олова и цинка „Велики Мајдан” (натријум – цијанид у количини од око 12 t) и ХК „Крушик” Ваљево (разне врсте експлозива и муниције). За организацију простора у ванредним ситуацијама значајно је присуство хидроенергетских објеката и вештачких акумулација, као и изворишта вода регионалног, националног и трансграничног (међународног) значаја. Угрожавање функционисања оваквих комплекса и објеката могуће је ратним разарањима, природним катастрофама или елементарним непогодама, са значајним последицама по становништво, насеља, инфраструктуру и стање животне средине.
Интензитет сеизмичког хазарда на подручју Просторног плана, за повратни период од 50 година у порасту је од северозапада ка југоистоку, са вредностима од 6°MCS до 7,5°MCS. Интензитет сеизмичког хазарда повећаваће се у наредном периоду, посебно у јужном делу подручја, приближавајући се вредности од 8°MCS (на потезу Лозница–Крупањ–Осечина–Ваљево–Мионица).
Угроженост од поплава веома је изражена у већем делу Мачванског и северним, равничарским деловима Колубарског округа. Река Јадар и Ликодра угрожавају општину Крупањ, реке Тамнава и Уб са притокама део општина Коцељева и Уб, подземне воде алувијума Саве угрожавају насеља града Шапца, а река Сава угрожава део насипа у општини Владимирци (око 3000 ha, сектор насеља Прово). Општину Богатић штити 70 km насипа дуж десних обала Дрине и Саве, а њиховим евентуалним пробијањем плављењем би било угрожено око 46.000 ha. Река Љубовиђа, изразито бујичног карактера, угрожава општину Љубовија, а посебно депонију јаловине руде олова и цинка рудника Велики Мајдан. У одређеној мери угрожени су и делови територија општина Мали Зворник и Љиг, као и града Лознице. Посебно су угрожени инфраструктурни системи, пољопривредне површине, изворишта водоснабдевања, рудничке депоније јаловине, а повећава се опасност од клизања земљишта.
Потенцијална опасност од елементарних непогода посебно је изражена у брдско-планинском делу подручја: атмосферске падавине, поплаве, одроњавање и клизање земљишта, пожари, и друго. Јаки ветрови, сметови, снеголомови у зимском, односно невремена са електричним пражњењима, олује, бујице и сл. у летњем периоду значајно угрожавају живот становништва, посебно у тешко доступним подручјима. С обзиром на већу шумовитост јужног дела подручја, пожари и угроженост од биљних и животињских шумских штеточина представљају значајну претњу.
3.1.6. Коришћење простора
Коришћење простора на подручју Просторног плана има следећу структуру: пољопривредно земљиште је заступљено на око 3.908 km2 
	(око 68%), шуме на око 1.435 km2 (25%), док је неплодно око 402 km2 
	(7%). Површине пољопривредног земљишта и под шумама су уједначене по окрузима, док је већа разлика код неплодног (на територији Мачванског округа је веће учешће водених површина). Значајније разлике уочавају се на нивоу општина/градова (Табела 8).
Пољопривредно земљиште је процентуално најзаступљеније у општинама Уб, Богатић и Владимирци, а најмање у општинама Мали Зворник и Љубовија, те граду Лозница. Шуме доминирају у општини Мали Зворник (>50%), потом у општинама Крупањ и Љубовија, док их је најмање у општинама Богатић, Уб и Владимирци. Неплодно земљиште је најзаступљеније у општини Богатић, граду Шапцу и општини Лајковац, а најмање у општинама Љиг, Осечина и Крупањ.
Табела 8. Коришћење простора на подручју Просторног плана, катастарски подаци




Округ
Подручје Просторног плана

Пољопривредно 
(km2/%)

Шуме
(km2/%)

Остало и неплодно (km2/%)


Укупна површина
(km2)



Колубарски округ

1.714,5

69,3

625,4

24,7

134,0

5,4

2.473,9



Мачвански округ

2.194,0

67,1

809,4

25,3

268,1

8,2

3.271,5



Укупно

3.908,5

68,0

1.434,8

25,0

402,1

7,0

5.745,4



Извор: Републички геодетски завод, Република Србија, Београд, 2010.
Подаци доступни из CORINE (CLC) базе података указују на битно другачију структуру у коришћењу земљишта: антропогенo измењени терени заузимају површину од око 147 km2 (око 2,6%), пољопривредно земљиште је заступљено на око 3.853 km2 
	(око 67%), шуме на око 1.700 km2 (око 30%), влажна подручја заузимају око 4 km2 
	(0,07%), док је под воденим површинама око 42 km2 
	(0,74%). 
Структура коришћења простора на основу базе података CLC приказана је у Табели 9. за два нивоa генерализације података. Основно ограничење у детерминацији стања биланса намене површина на основу података Републичког геодетског завода (у даљем тексту: РГЗ) и CLC огледа се у: различитим подацима о укупној површини подручја Просторног плана, немогућности поређења података (није могуће детаљност једног користити као допуну другом извору података) због њихове некомпатибилности. 
	
Значајан потенцијал CLC базе података представља могућност графичког приказа коришћења простора уз билансирање и генерализацију података.
Табела 9. Коришћење простора на подручју Просторног плана, CLC




Први ниво
Генерализације

Други ниво
Генерализације

Укупна површина






km2

%





1. Антропогени терени

11 Изграђене површине насеља

125,74

2,19



12 Индустријске, комерцијалне површине и саобраћај

6,94

0,12



13 Рудници, одлагалишта и градилишта

10,32

0,18



14 Антропогено зеленило (насељско зеленило и рекреативни терени)


3,96

0,07



Укупно 1:

146,97

2,56



2. Пољопривредни терени

21 Ораничне површине (њиве и вртови)

708,49

12,33



22 Трајне културе (вишегодишњи засади)

1,39

0,02



23 Ливаде и пашњаци

102,24

1,78



24 Површине под мешовитим културама

3.040,70

52,91



Укупно 2:

3.852,82

67,05



3. Шуме и семиприродни екосистеми

31 Шуме

1.536,48

26,74



32 Заједнице недрвенасте и жбуновите вегетације

162,89

2,83



33 Терени без вегетације или са проређеним биљним покривачем


1,07

0,02



Укупно 3:

1.700,44

29,59



4. Влажна подручја

41 Копнена влажна подручја (плавно и мочварно земљиште)


3,94

0,07



Укупно 4

3,94

0,07



5. Водне површине

51 Копнене воде (већи водотоци и језера)

42,33

0,74



Укупно 5:

42,33

0,74



Укупно (1+2+3+4+5):

5.746,50

100,00



Извор: CORINE Land Cover, 2006.
4. Скраћени приказ потенцијала и ограничења по областима
4.1. Природни ресурси
4.1.1. Пољопривредно земљиште
Одрживо коришћење пољопривредног земљишта подручја Просторног плана је условљено побољшањем економских и технолошких услова пољопривредне производње, с ослонцем на следеће потенцијале: 
	
– велике површине земљишта врхунске природне плодности на равничарским теренима, који су природно предиспонирани за конкурентну ратарско-повртарску производњу; 
	
– савршени природни услови брежуљкастих и брдских предела за производњу широког асортимана континенталног воћа, потврђени традицијом, знањем и афинитетом локалног становништва; 
	
– богата и недовољно искоришћена ресурсна основа за развој сточарства, посебно овчарства у брдско-планинским крајевима и млечног говедарства у равничарско-долинским пределима; 
	
– релативно низак ниво досадашње потрошње минералних ђубрива и других индустријских инпута, па стога и значајне резерве за раст приноса и физичког обима пољопривредне производње, с ослонцем на принципе интегралне заштите и прихрањивања биља, без штетног утицаја на животну средину и биодиверзитет;
– местимичне погодности за производњу поврћа, воћа, крмног биља у пострним усевима и других пољопривредних култура у системима за наводњавање; 
	
– растући интерес за развој oргaнске производње воћа, поврћа, лековитог/ароматичног биља, јагњећег меса, и друго;
– значајни и до сада слабо валоризовани геотермални потенцијали за развoј рентабилне стаклeничкe и пластeничкe прoизвoдњe поврћа, украсног биља, расадничког материјала и слично;
– повољни услови за рaзвoj пчeлaрствa и ширeњe aсoртимaнa пчeлaрских прoизвoдa; 
	
– локалне погодности за рaзвoj кoњaрствa у спoртскo-рeкрeaтивнe и туристичкe сврхe, с ослонцем на традицију мачванских села у тој области;
– препознавање значаја очувања локалних карактеристика производа и традиционалних метода производње, које су основа за дефинисање тзв. специфичног или вишег квалитета, укључивањем у тржишнo aтрaктивнe прoгрaмe прoизвoдњe eксклузивнe хрaнe на бази меса, односно изнутрица од кунићa, ћурaкa, гусaкa, пaтки, нојева и сл.;
– ресурсне и инфраструктурне погодности за инвестирање у развој прехрамбене индустрије;
– добра програмска оријентација подручних пољопривредних саветодавних стручних служби у Ваљеву, Шапцу и Лозници; 
	
– започето ангажовање Регионалне привредне коморе Ваљево на унапређењу квалитета, безбедности, маркетинга и иновација у производњи и промету пољопривредно-прехрамбених производа на подручју Колубаре, Мачве и Подриња; 
	
– вeлики брoј породичних газдинстава са пољопривредницима у поодмаклим годинама старости, oднoснo бeз активних пoљoприврeдника, чини реалну ресурсну основу за стимулисањe прoцeса кoнцeнтрацијe зeмљишта, стoкe и тeхничких срeдстава у рукама младих, образованих и предузетнички оријентисаних пољопривредника, способних за тржишну утакмицу;
– јачање економског интереса дела становништва, које је изгубило статус сталног запослења, за бављење пољопривредном производњом на сопственом газдинству; и
– oриjeнтациjа домаће аграрнe пoлитикe на прихватањe мoдалитeта, прoцeдура и стандарда Заједничке аграрне политике Eвропске уније, посебно у погледу заштите земљишта као интегралног природног ресурса, који има сложене производно-економске, екосистемске, социокултурне, пејзажне и друге важне функције од непроцењиве дугорочне друштвене вредности.
Основна ограничења за очување површина и плодности пољопривредног земљишта су социоекономске природе. Динамични процеси деаграризације становништва нису у претходном периоду искоришћени за побољшање аграрне структуре породичних газдинстава, која су данас претежним делом слабо тржишно оријентисана. Већина активних пољопривредника је поодмаклих година старости и има низак нивo oпштeг и стручнoг oбрaзoвaњa. Тракторски парк је амортизован. Недостаје савремена опрема за наводњавање, квалитетну обраду земљишта, негу и eксплoaтaциjу воћњака, складиштење пољопривредних производа, хигиjeнско уређење стајског смештаја, дворишта и сл. Негативна искуства из прошлости, недовољна информисаност и неповерење у институције демократског система, демотивишу пољопривреднике за активирање на пословном повезивању међусобно и са сфером промета и прераде пољопривредно-прехрамбених производа. Томе доприносе и следећи фактори макроекономске, институционалне, просторно-еколошке и организационе природе:
– опште економске тешкоће и неизвесности, које могу да успоре спровођење потребних мера заштите и уређења пољопривредног земљишта, у склопу конзистентне политике подршке одрживом пољопривредном и руралном развоју;
– слабо функционисање тржишта пољопривредног земљишта, неразвијени институционални капацитети у домену дугорочног закупа, неразрешена својинска права, недефинисане корисничке обавезе, неажурна информатичка основа и друге слабости земљишне политике; 
	
– недовољна испитаност педолошких услова, непоузданост података о наменама коришћења, одсуство праћења антропогених утицаја на површине и квалитет пољопривредног земљишта и сл.;
– местимична загађивања земљишта и вода привредним активностима и комуналним отпадом;
– успoрeна дифузиjа нaучнo-тeхничкoг прoгрeсa, сaврeмeних eкoлoшких стaндaрдa, eкoнoмских знaњa и тржишних инфoрмaциja у широку пoљoприврeдну прaксу; 
	
– слaба oпрeмљeнoст пoљoприврeдe мaшинaма и урeђajима за квалитетну обраду земљишта, негу и eксплoaтaциjу воћњака, винограда и ливада, хигиjeнско уређење стајског смештаја, помоћних објеката и дворишта, као и системима за наводњавање;
– успорено спровођење рекултивације земљишта привремено заузиманог за експлоатацију лигнитских и других минералних сировина; и
– слаба економска моћ државе и локалне самоуправе за обезбеђење неопходне подршке одрживом пољопривредном и руралном развоју. 
	
4.1.2. Шуме, шумско земљиште и ловна подручја
Подручје Просторног плана располаже изузетним потенцијалима за заштиту и одрживо коришћење шума и шумског земљишта у погледу: биоразноврсности, исказане присуством 45 врста дрвећа, и доминантном заступљеношћу аутохтоних врста дрвећа; обраслости шумом и шумовитости подручја; биоеколошке стабилности шумских екосистема, посебно у састојинама меких лишћара дуж обала река (сладуна и цера, храста китњака, букве); чистих и мешовитих шума белог и црног бора високог порекла; рефугијума реликтних и ендемичних врста у појединим деловима подручја (племенитих лишћара, мечје леске, дивљих орахa, црног граба, и друго); релативно доброг здравственог стања шума; производности која је у апсолутним износима знатна, али тренутно осредња у односу на бонитет станишта за поједине врсте као едификаторе; необраслих површина шумског земљишта; производње биомасе и потрошње (акумулације) CO2; обезбеђивања различитих еколошких ефеката заштитног карактера (заштите вода, заштите земљишта, заштите од имисионог дејства, заштите климе и од климатских екстрема, заштите од буке); коришћења шума за научно-истраживачке, образовно-васпитне, спортско-рекреативне, ловне и друге сврхе; туристичке валоризације шума које припадају категорији заштићених природних добара; коришћења осталих производа из шуме (шумски плодови, гљиве, и друго) и лековитог биља у фармакологији, и друго.
Потенцијали за одрживо коришћење ловних подручја су: доминација аутохтоних врста дивљачи; рефугијуми ретких врста у појединим деловима подручја (клисура Трешњице као станишта белоглавог супа); релативно добро здравствено стање дивљачи; релативно добра репродукција и производност у односу на бонитет станишта за поједине врсте дивљачи; потенцијали ловних подручја за интензивно рекреативно коришћење и туризам.
Ограничења за заштиту и одрживо коришћење шума и шумског земљишта односе се на: неповољно затечено стање шуме у односу на функционални оптимум мешовитих шума лишћара и четинара, посебно у приватним шумама; знатно учешће шума изданачког порекла; разређеност и деградираност дела површине под шумом као фактора умањене производности и биоеколошке стабилности; ненормалан размер добних разреда у шумама једнодобне структуре и неповољан однос учешћа танких, средње јаких и јаких стабала у овим шумама; уситњеност поседа у приватним шумама; недовољну отвореност скоро целог шумског подручја (осим Источне Борање), доминацију меких шумских путева и запуштеност шумских путева; факторе ризика као што су климатски екстреми, тешки метали, шумски пожари (посебно у деловима шумских подручја где доминирају борове шуме и шумске културе и серпентинска и кречњачка подлога – Сувобор, Маљен), биотички фактори, и друго; недостатак програма управљања приватним шумама; недовољну кадровску опремљеност у односу на принцип одрживог управљања шумом и укупним потенцијалима шума.
Ограничења за одрживо коришћење ловних подручјасу: недовољна бројност, неповољна полна и старосна структура основних врста крупне и ситне дивљачи, и неповољан квалитативни састав; недовољна инфраструктурна опремљеност ловних подручја, посебно техничким објектима; недовољна кадровска опремљеност у односу на принцип одрживог управљања ловним потенцијалима.
4.1.3. Воде
Потенцијали заштите и одрживог коришћења вода су: значајни водни потенцијал реке Дрине, за који је на средњој и доњој Дрини предвиђено каскадно вишенаменско искоришћење, у сарадњи са Републиком Српском; завршетак формирања акумулације „Стуборовни” која је кључни објекат за уређење водних режима у сливу Колубаре; реализација каскадног система „Доња Дрина” од значаја за дневно регулисање протицаја, којим се оптимизира рад низводних система и наводњавања делова Мачве и Посавине.
Ограничења за заштиту и одрживо коришћење вода су: већина, посебно мањих водотока на подручју Просторног плана, су изразито бујични, што захтева сложене активности на уређењу водних режима, заштити од поплава и заштити квалитета вода; лоша санитација насеља (од неколико постојећих ППОВ, ради само постројење у Ваљеву) утиче врло неповољно на квалитет вода; мале су могућности за реализацију акумулација већег степена регулисања, а мале акумулације не могу да обаве прерасподелу вода у времену и простору и створе услове за повећавање малих и смањивање великих вода. Због тога су услови заштите квалитета вода и одбрана од поплава знатно сложенији него на другим подручјима. Дрина је у доњем току морфолошки најнестабилнији водоток (стално померање према истоку) у Републици Србији који захтева обимне и скупе регулационе радове на стабилизацији обала, док експлоатација песка и шљунка дуж обе њене обале представља један од главних узрочника све убрзаније дестабилизације корита. Неповољни режими унутрашњих вода (провирних и бујичних токова) условљавају развој поузданог система за одводњавање. Церски ободни канал ради са смањеним капацитетом због лошег одржавања.
4.1.4. Геолошки ресурси
Потенцијали заштите и коришћења минералних ресурса су: значајна лежишта металичних минералних сировина са могућношћу проширивања производње, пре свих антимона; обнављање производње у рудницима антимона, олова и цинка може да представља важан фактор развоја локалних заједница и округа; технички и архитектонски камен високог квалитета и повољног положаја у односу на саобраћајнице; резерве борних и литијских минерала у неогеним басенима који су веома тражени на светском тржишту; спелеолошки објекти, нарочито у широј околини Ваљева (Лелићки карст) као значајни колектори великих количина подземних вода, и друго.
Ограничења заштите и коришћења минералних ресурса су: скупо и компликовано обнављање производње у рудницима, јер по престанку рада није обављено конзервирање рудничких просторија и механизације; отварање нових погона за експлоатацију минералних сировина захтева велика материјална улагања; одсуство одговарајуће контроле експлоатације ресурса, нарочито шљунка и песка, и друго.
4.2. Становништво, мрежа насеља и јавне службе
4.2.1. Становништво
Потенцијали демографског развоја подручја Просторног плана се огледају у досадашњем расту популације на делу који обухвата Мачвански управни округ. То се посебно односи на популацију највећих градова – Шапца и Лознице, чија је имиграциона привлачност далеко већа од утицаја природне компоненте обнављања становништва. Значајни демографски потенцијали су везани и за урбани центар Ваљева, чије становништво расте како на основу природне, тако и на основу механичке компоненте популационе обнове. У потенцијале се убраја и повољнија старосна структура становништва општине Мали Зворник, односно града Лознице, која се одражава на њихов већи капацитет за природну обнову становништва. У појединим општинама се уочава потенцијал веће стопе активности, тј. доминације активних у односу на неактивна лица у контингенту радноспособних: Осечина (стопа активности 66%), Коцељева (56%) и Владимирци (53%). Резерве за нову радну снагу леже у урбаним центрима Шапцу, Ваљеву и Лозници. Релативно веће учешће одраслог становништва са средњошколским образовањем (36,5%) представља потенцијал за унапређење квалитета радне снаге, тј. за побољшање економског положаја становништва.
Ограничења демографских ресурса на подручју Просторног плана условљена су наставком и интензивирањем процеса депопулације руралног подручја који је започео 80-их година прошлог века. У укупној популацији је изражен процес старења (стадијум дубоке демографске старости), са највишим вредностима индекса старења у општинама: Љиг, Мионица, Владимирци и Осечина. Посебно ограничење представља старост становништва које се бави пољопривредном делатношћу. Мало учешће више и високообразованих, праћено значајним уделом одраслих који су завршили свега неколико разреда основне школе или само основну школу такође се сврстава у ограничења демографских ресурса. Структура породице и домаћинстава иде у правцу формирања и доминације нуклеарне породице, са највећим учешћем двочланих домаћинстава (око 24%) на целом подручју Просторног плана, и међу функционално различитим насељима. 
	
4.2.2. Мрежа насеља
Основни потенцијали за развој центара у мрежи насеља на подручју Просторног плана су савски (Шабац), дрински (Лозница) и ибарскоколубарски (Ваљево) развојни појасеви са релативно повољном концентрацијом становништва и привредних активности.
Успостављена је хијерархија урбаних центара око којих су, на бази просторно-функцијске комплементарности, формирани ареали њиховог утицаја. На хијерархијске односе у мрежи нодалних центара и ареала утицале су и њихове позиције у територијално-административној организацији Републике Србије. Генерално, развило се више форми нодалних центара и ареала.
Мањи урбани ареали у руралном окружењу настали су локалном концентрацијом становништва и функција у мањим општинским центрима, захваљујући лоцирању административних, јавносоцијалних и, у мањем обиму, привредних функција, чиме су постали насеља урбаног типа са развијеним функцијама центара. То су центри локалне интеграције и убрзанијег развоја, који ће зависити од могућности диверзификације функција и партиципирања у развојним процесима ширег регионалног окружења. Овом типу припада већина општинских центара на подручју Просторног плана: Богатић, Владимирци, Крупањ, Коцељева, Лајковац, Љиг, Мали Зворник, Мионица, Осечина и Уб. 
	
Мање и веће агломерације урбаних насеља, функцијски умрежене са својим субурбијима и релативно урбанизованим периурбаним селима, просторно су структуиране на језгра вишег степена нодалности и на функцијско компатибилна насеља околине. Својим дејством утичу на социогеографску трансформацију и функцијску интеграцију окружења и на стварање мањих или већих функцијско-урбаних регија и дневних урбаних система, тј. нодалних регија. Овом типу припадају регионални и субрегионални центри Ваљево, Шабац и Лозница чија је будућа улога одређена позицијом у функцијској интеграцији републичког простора (Ваљево и Шабац) и у прекограничној сарадњи (Лозница и Шабац). 
	
Комбинацијом просторно функцијских утицаја, који су успостављени између регионалних, општинских и субопштинских урбаних центара и центара општина које немају одлике урбаних насеља, стварају се услови за формирање сложенијих регионалних функцијско-урбаних система. На подручју Просторног плана назиру се зачеци линеарних и полицентричних агломерација насталих око чворишта савског, дринског и ибарскоколубарског развојног појаса: Шабац – Лозница који интегрише општинске центре и насеља општина Богатић, Крупањ и Мали Зворник; и Београд – Ваљево –Ужице (Чачак) чији је крак појас Осечина – Ваљево – Лајковац (Љиг). Регионалним и субрегионалним центрима у агломерацији неопходно је економско-привредно реструктурирање, а развојним појасевима инфраструктурно уређење и опремање. 
	
Основна ограничења за ефикаснију организацију мреже насеља су: недовољно развијени и неафирмисани појасеви развоја и функцијске везе између урбаних центара, посебно између северног и јужног дела подручја и урбаних центара Шапца и Ваљева преко Владимираца и Коцељеве; слабљење привредних функција и поља утицаја већине урбаних центара; очување и организација све бројнијих патуљастих и малих насеља, претежно примарних насеља или насеља са слабије развијеним функцијама, нарочито у централном и јужном делу подручја Просторног плана; слабија доступност већине насеља на руралном подручју због недовољно квалитетне и слабо одржаване мреже државних путева II реда и локалних путева; преовлађујуће запуштена јавносоцијална инфраструктура на руралном подручју са неразвијеним мобилним службама; и друго. 
	
4.2.3. Јавне службе
Значајан потенцијал за квалитетније организовање услуга јавних служби су изграђени објекти. С тог становишта веома је важно да локална управа ограничи/онемогући продају и промену намене објеката који су намењени организовању ових услуга. За организовање широког спектра услуга у области бриге о деци, здравствене и социјалне заштите неопходно је да се садашњи објекти (месне заједнице, домови културе, задружни домови) у власништву општине/града и даље задрже за ове и сличне намене, а да се утврде модалитети њиховог ефикаснијег коришћења и одржавања, давањем у закуп за организовање непрофитних активности од интереса за квалитет свакодневног живота становништва, нарочито у периурбаном и руралном подручју.
С обзиром на садашње капацитете државних установа предшколског васпитања и образовања и њихову просторну дистрибуцију, потенцијали за повећање капацитета и квалитета могу се наћи у опредељивању модалитета прилагођених локалним специфичностима (мобилни вртићи за рад са децом у руралном подручју), као и сарадњи са приватним сектором и невладиним организацијама. Потенцијал за повећање капацитета предшколског васпитања и образовања је флексибилно димензионисање капацитета прилагођено потребама и стимулисање приватног и невладиног сектора да по приступачним ценама организују предшколске групе у близини места становања деце. Постојећа мрежа објеката основног образовања је доста развијана, а грађевински фонд је могуће унапредити одговарајућим интервенцијама. Потенцијал за унапређење квалитета основног образовања су: промене у организацији рада школа (рад у једној смени и увођење продуженог боравка и целодневне наставе), повећање доступности основног образовања и побољшање квалитета наставе за ђаке у малим насељима (увођење организованог и прилагођеног ђачког превоза, мобилни наставнички тимови који обављају специјализовану наставу у подручним школама са малим бројем ученика и сл.). Расположиви капацитети основних школа на руралном подручју могу да задовоље потребе за организовањем других компатибилних активности и услуга јавних служби (предшколска настава, разне форме неформалног образовања и сл.). Мањим интервенцијама и улагањима могуће је унапредити постојећи грађевински фонд средњих школа. Понуда средњег образовања различитих профила и релативно добро опремљени објекти су значајан потенцијал за стицање средњег образовања. Потенцијал за повећање доступности примарне здравствене заштите је организовање и развој мобилних здравствених служби. Потенцијал за унапређење социјалне заштите је развој мреже иновативних и одрживих услуга усмерених на осетљиве/рањиве друштвене групе (деца, нарочито из сиромашних породица, особе са инвалидитетом и са сметњама у развоју, стари, самохрани родитељи, Роми). Постојећи објекти културе и физичке културе се могу санирати, модернизовати и знатно продуктивније искористити под претпоставком боље организације, интерсекторске сарадње и сарадње локалних акционих група. 
	
Основна ограничења за развој и организацију јавних служби су: слаба саобраћајна доступност појединих делова подручја Просторног плана; неравномеран размештај корисника и ниска густина насељености у сеоским подручјима; лоше стање грађевинског фонда и опремљености већине објеката јавних служби на руралном подручју; недостатак средстава за адекватно одржавање, проширење или доградњу објеката у јавном власништву; недовољно ангажовање и сарадња са цивилним сектором у организацији услуга јавних служби; и пасиван положај грађана и корисника у процесу планирања и организовања услуга јавних служби.
У скоро свим урбаним центрима капацитети дечијих установа су недовољни. На руралном подручју, осим у неколико села, не постоје предшколске установе, тако да су предшколским образовањем и васпитањем обухваћена само деца у припремним предшколским групама (5,5 – 6,5 година). У основном образовању основни проблеми су неједнаки услови и квалитет образовног процеса услед разлика између школа у урбаним и руралним подручјима у: опремљености школа, капацитету школског простора, пратећим просторијама, комуналној опремљености и грађевинском бонитету објекта, режиму наставе, и друго. Подстандардни су услови рада у четвороразредним подручним школама где се настава организује у комбинованим одељењима, објектима лошег квалитета и комуналне опремљености, без фискултурних сала, спортских терена и адекватних наставних средстава. У погледу школског простора евидентан је мањак у урбаним и вишак у сеоским осморазредним, а нарочито четвороразредим школама. Постојећи грађевински фонд је углавном одржаван, а једном броју школа недостају фискултурне сале и спортски терени. Доступност средњих школа за децу са руралног подручја је изузетно ниска, с обзиром да постоје само два интерната малог капацитета (у Шапцу и Ваљеву). Доступност високог образовања концентрисаног у Ваљеву и Шапцу је смањена, јер не постоје студентски домови за смештај студената. Највећи ограничавајући фактор у остваривању здравствене заштите је неуједначена просторна доступност здравственим услугама. Услуге мобилних здравствених служби нису развијене. Становништво руралног подручја има проблем набавке лекова, јер при здравственим станицама и амбулантама нису организоване апотеке. Мали је капацитет установа социјалне заштите, а у појединим случајевима ради се и о нерационалном и неадекватном коришћењу капацитета. Не постоје јединствени регистри корисника, нити социјална карта домаћинстава и становништва, што онемогућава потпуну евиденцију и дефинисање реалних потреба појединих рањивих друштвених група. Један од проблем је и слаба обавештеност грађана о њиховим правима и обавезама, тако да не постоји повратна информација од грађана о ефектима пружених услуга. На руралном подручју је изражен недостатак наменских објеката за спорт и рекреацију, као и проблем лошег одржавања и пропадања објеката културе који су ван функције, или се само повремено користе. 
	
4.3. Привреда и туризам
4.3.1. Привреда
Кључни потенцијал за привредни развој подручја Просторног плана чини: релативно квалитетан стручни кадар и остали људски ресурси; изграђени привредни и услужни капацитети, крупна регионална, урбана и комунална инфраструктура, расположиви природни ресурси, дуга индустријска традиција, постојање индустријских зона, итд. Конкурентске предности су: повољан геосаобраћајни положај дела подручја, започета међурегионална и суседска сарадња (еврорегион „Дрина–Сава–Мајевица”), инициране институционалне промене у управљању локалним и регионалним развојем. Природни потенцијали за привредни развој су: квалитетно пољопривредно земљиште и пољопривредна производња, лигнит, хидроенергетски потенцијали Дрине и Саве, најзначајнија област геотермалне енергије у Републици Србији, термоминералне и минералне воде, минералне сировине, и друго. Највећи потенцијал има даљи развој МСП која би требало да запошљавају највећи део радне снаге и да буду фактор раста ефикасности привреде и квалитета производа и услуга. Значајан ресурс јесте и имовина локалне самоуправе – пољопривредно и грађевинско земљиште, пословни простор и објекти. 
	
Међу најважнија ограничења за развој могу се сврстати: депресирана привредна ситуација са високом стопом незапослености, релативно ниском конкурентношћу, ниским нивоом инвестирања и опремљености; недоступност финансијских средстава и неповољни услови финансирања; слаба предузетничка култура у делу подручја Просторног плана, релативно неповољна демографска структура и одлив кадрова; недовољно изграђена и развијена локална инфраструктура на знатном делу подручја. Кључна ограничења локалне привреде су и низак ниво привредне активности, недостатак тржишта, неразвијеност приватног сектора, предузетништва, менаџмента и маркетиншких вештина, као и слаба понуда комунално опремљених привредних локација. 
	
4.3.2. Туризам
Природни и створени потенцијали за развој бањског, планинско-климатског, водног/наутичког, сеоског, манифестационог, градског/пословног, туринг/транзитног туризма и туризма специјалних интереса (споменичког, етно и екотуризма, ловног, риболовног и других видова туризма) на подручју Просторног плана су бројни, и то:
– географски и саобраћајни положај у односу на Београд, Нови Сад и друге веће урбане центре, првенствено простора ближих савских и дринских општина, као и Ваљевских планина (посебно са будућим аутопутем за Црну Гору); положај урбаних центара и бања уз велике реке и у подножју планина;
– природа, природна и културна добра – на Ваљевским планинама: Повлен, Маљен, Јабланик, Медведник, Маглеш, Сувобор/Рајац, Соколске планине, клисура реке Градац, Рибница, Забалац, манастири Пустиња и Ваведење, насеља Струганик, Робаје, Бебића Лука; у Ваљевској подгорини: Петничка пећина, Дегурићка пећина, ваљевска чаршија Тешњар, Улица кнеза Милоша и кула Ненадовића у Ваљеву, Бранковина, манастири Ћелије и Лелић, црква у Јовањи, и друго; на подручју Лозница–Јадар–Дрина: Цер и део доње Дрине, костурница Текериш, кућа Вука Караџића у Тршићу, манастири Троноша и Чокешина, насеље Драгинац, просторна целина Бање Ковиљаче, и друго; на подручју Шабац–Сава: Сава, предели Посавине и Поцерине, делови Обедске баре и Цера, костурница у Прњавору, тврђава и Господар Јевремова улица у Шапцу, црква у Криваји, и друго; на подрчју Подрињске планине – Дрина: Бобија, Јагодња и Борања, клисура Трешњице, Ковачевића пећина, Данилова коса, костурница на Мачковом камену, насеља Столице и Бела Црква, мост на Љубовиђи, и друго; на подручју доња Дрина – Богатић: Дрина, предео Мачве са геотермалним водама, део Засавице, насеље Црна Бара и друго културно наслеђе;
– формирани туристички центри, бање, урбани центри и друга туристичка и остала места – на Ваљевским планинама: Дивчибаре као планински климатски центар, међу најзначајнијим средњепланинским центрима Србије, Рајац са Славковицом и другим туристички активираним селима; у широј Ваљевској подгорини: Бања Врујци, урбани центар Ваљево са културном баштином, манифестацијама и јавним садржајима, Белановица, општински центри Љиг (са истоименом бањом) и Мионица; на подручју Лозница–Јадар–Дрина: Бања Ковиљача са балнеолошким и туристичким садржајима, урбани центар Лознице са јавним садржајима и манифестацијама, излетиште на Гучеву, Бања Бадања, села и др; на подручју Шабац – Сава: урбани центар Шапца са јавним садржајима, културном баштином и манифестацијама, општински центар Владимирци и поједина села; на подручју Подрињске планине – Дрина: Радаљска Бања, општински центри Љубовија и Мали Зворник и поједина села; на подручју доња Дрина – Богатић: општински центар Богатић, поједина села и салаши;
– планирани и могући нови туристички центри, места и понуда у простору – на Ваљевским планинама: планирани туристички комплекс и аква-сити испод бране „Стуборовни”, планирани ски-стадион Повлен, нови туристички садржаји на Сувобору, летње стазе, нова ловишта, и друго; на подручју Лозница – Јадар – Дрина: могући аква-комплекс на Дрини, уређење риболовних стаза и ревира, летњих излетничких стаза, ловишта, и друго; на подручју Шабац – Сава: могући нови комплекс наутике и водених спортова на Сави, уређење риболовних стаза и ревира, излетничких стаза, и друго; на подручју Подрињске планине – Дрина: могући нови туристички комплекс са аква-садржајима на Зворничком језеру, уређење риболовних стаза и ревира, излетничких стаза, ловишта, и друго; на подручју Лајковца и Уба: уређење риболовних стаза и ревира, излетничких стаза, ловишта, могући/планирани нови регионални спортско-рекреативни комплекс на напуштеним коповима Колубарског лигнитског басена, акумулација „Паљуви – Виш”, туристичко активирање нових села, уређење нових ловишта, и друго; и
– остали потенцијали – прекогранична сарадња у развоју туризма са Републиком Српском на Дрини; сарадња са општинама/градовима Златиборског округа на Ваљевским планинама, са Сремским округом на Засавици и Обедској бари, и друго.
Иако не претежу над потенцијалима, ограничења за развој туризма су бројна, и то:
– неуједначена саобраћајна приступачност – саобраћајна изолованост (посебно подручја Подрињске планине – Дрина) и ограничена саобраћајна приступачност појединих туристичких подручја (Ваљевске планине, ваљевска Подгорина, подручје Лозница – Јадар – Дрина и подручје доња Дрина – Богатић), као и недовољна интерна саобраћајна повезаност туристичких подручја;
– недовољна изграђеност техничке инфраструктуре и комуналне опреме свих подручја; нестабилност, деградација (експлоатацијом шљунка и песка) и неуређеност речних обала (посебно доње Дрине); недовољна истраженост и техничка неуређеност изворишта термалних, термоминералних и минералних вода и низак степен њиховог коришћења у туризму; спора рекултивација лигнитних копова и сумњичавост према могућностима њиховог туристичког уређења и коришћења;
– угрожавање делова природе, предела и животне средине, посебно ваздуха и вода (Колубарски лигнитски басени, Ваљево, Шабац, Лозница, Дрина, Сава и Колубара); угрожавање и недовољна заштита културних добара (посебно пропадање етно-баштине аутентичних села); 
	
– депопулација и старење села, уз напуштање традиционалних активности, као главна ограничења сеоског туризма;
– одсуство туристичке традиције и недостатак искуства у организовању савремене туристичке понуде; неорганизована презентација и интерпретација природних и културних добара и других туристичких атракција; 
	
– претежно стар и субстандардан туристички смештај; недовољна опремљеност туристичких центара, бања и места јавним службама, спортско-рекреативним садржајима и сервисима у односу на смештајне капацитете; недовољна и субстандардна туристичка понуда и туристичка инфраструктура (без значајнијег скијалишта, уређених ловишта, риболовних, излетничких и планинарских стаза, видиковаца, и друго); и
– слаб маркетинг и промоција манифестација и других туристичких производа; непланска изградња туристичких садржаја; и друго.
4.4. Инфраструктурни системи
4.4.1. Саобраћај и саобраћајна инфраструктура
Потенцијали развоја саобраћајне инфраструктуре су: повољан саобраћајно-географски положај подручја, који је потребно валоризовати побољшањем веза са централном Србијом и западноморавским појасом индустријског развоја; надпросечна развијеност мреже државних путева којима се остварују везе са суседним државама, регионима и градовима/општинама и са европским саобраћајним коридорима (од посебног значаја су коридори ДП IБ 27, 26 и 22, и планирани коридор аутопута Е-763 Београд – Јужни Јадран); коридори постојећих и планираних магистралних и регионалних железничких пруга са значајним потенцијалом за транспорт путника и терета; пловна деоница реке Саве која преко пловног система Дунав и Дунав–Тиса–Дунав остварује повезаност са земљама западне, средње и источне Европе; лука Шабац са потенцијалом за међународну луку (при садашњим условима опслужује Мачвански округ, део Сремског округа и источни део Републике Српске); побољшање квалитета и мања доградња мреже локалних путева; уређење и опремање спортског аеродрома Дивци; и друго.
Ограничења развоја саобраћајне инфраструктуре су организациона, развојна и финансијска, и то: процес изградње аутопута је у фази израде пројектне документације, са неизвесном динамиком изградње; некомплетна мрежа ДП II реда и општинских путева, са неизграђеним и непроходним деоницама, нестандардним техничко-експлоатационим елементима и неадекватном заступљеношћу савременог коловозног застора; пролазак ДП I реда кроз центар урбаних насеља; критично саобраћајно оптерећење деоница ДП у зони урбаних центара које премашује пројектоване капацитете; недостатак и техничко-технолошка застарелост уређаја за светлосну контролу и управљање саобраћајем; недовољна развијеност железничког и речног саобраћаја; лоше стање железничке инфраструктуре; велики број путно-пружних прелаза у нивоу и висока цена њихове реконструкције; лоше стање водног пута, са нерегулисаним коритом реке Саве за пловидбу при ниском водостају, и недовољна искоришћеност луке Шабац; непостојање мреже бициклистичких стаза; и друго.
4.4.2. Водна инфраструктура
Потенцијали развоја водне инфраструктуре су:
– алувијални аквифер Мачве, извориште Мачванског регионалног система за снабдевање водом, из кога се вода може усмеравати према Београдском и Сремском регионалном систему; 
	
– завршетак изградње акумулације „Стуборовни” која је кључни објекат Колубарског регионалног система за снабдевање насеља и заштиту квалитета вода у сливу Колубаре;
– развој ППВ „Ћелије” који представља изузетно важан објекат Колубарског регионалног система за снабдевање водом низводних насеља, до конзумног подручја Лазаревца; и
– локална изворишта су водни потенцијал који ће се одрживо користити и у условима реализације регионалних система, за повећање поузданости снабдевања водом у условима хаваријских ситуација. 
	
Ограничења развоја водне инфраструктуре су:
– велики енергетски и индустријски капацитети утичу врло неповољно на квалитет вода; и
– река Сава у маловодним периодима има врло мале протоке (до само око 200 m³/s), односно смањен термички капацитет за хлађење термоелектрана, тако да се за нове термоелектране могу користити само рециркулациони системи.
4.4.3. Енергетика
Подручје Просторног плана располаже потенцијалима енергетских ресурса националног и транснационалног значаја – значајним лежиштима лигнита у Колубарском басену, са перспективом дуге експлоатације и производње електричне енергије, и хидроенергетским потенцијалом средње и доње Дрине, као и обновљивим изворима енергије националног и регионалног значаја (геотермална енергија и мале хидроелектране) и локалног значаја (биомаса, соларна енергија и ветроенергије). Потенцијал за одрживи развој електроенергетске инфраструктуре представљају могућности за рационализацију потрошње, повећање енергетске ефикасности и смањење губитака у преносу и дистрибуцији електроенергије. Потенцијал представља започети и планирани развој гасоводне мреже на подручју оба округа.
Основна ограничења за развој енергетике су: недовољна истраженост резерви лигнита у појединим, перспективним деловима басена; изразито слабо коришћење обновљивих извора енергије; нерационално коришћење електричне енергије за грејне потребе, велика специфична потрошња енергије по јединици производа у индустрији; неодговарајући квалитет и квантитет електроенергетске мреже и објеката на дистрибутивном нивоу; застарелост делова мреже по свим напонским нивоима; недефинисан однос снага трансформације на 110 kV напону; непостојање чворишта на напону 35kV који би смањили дужину водова 10 kV; недостатак финансијских средстава у санирању и модернизацији слабих тачака у систему преноса и дистрибуцији електричне енергије, и друго.
4.4.4. Телекомуникације и пошта
Основни потенцијал развоја телекомуникација је квалитетна магистрална мрежа оптичких каблова. Сви урбани центри су добро повезани оптичким кабловима што омогућава даље ширење мреже ка општинским субцентрима и центрима заједница насеља. Оваква мрежа је потенцијал за развој како фиксне телефонске, тако и интернет мреже и на њима базираних услуга и сервиса.
Главна ограничења развоја изражена су на брдско-планинским, периферним деловима подручја Просторног плана – слаба развијеност приступне мреже за телекомуникације и отежан приступ поштанским услугама. 
	
4.4.5. Комунална инфраструктура
Потенцијали за развој комуналне инфраструктуре огледају се у: делимично задовољавајућој комуналној опремљености урбаних центара; дефинисаним регионалним споразумима (за Колубарски и Мачвански округ) и почетку изградње регионалних санитарних депонија (Каленић); дефинисаним пројектима затварања, санације и ремедијације појединих несанитарних градских/општинских депонија, донетим локалним плановима управљања отпадом; активностима на преради амбалажног отпада и индивидуалним иницијативама за рециклажу и прераду појединих типова отпада (пластика, папир, стакло); невладиним организацијама које врше прикупљање и прераду појединих типова отпада; и друго.
Ограничења се манифестују кроз: тенденције депоновања отпада на старим градским/општинским депонијама; загађење воде, ваздуха и земљишта на неадекватно опремљеним локацијама за депоновање отпада; нерегулисано питање депоновања отпада из руралних средина; непостојање система одлагања опасног и медицинског отпада; незадовољавајући и неадекватан начин одржавања градских гробаља, односно нерегулисане надлежности јавног сектора за сеоска гробља; попуњеност капацитета гробаља; и друго. 
	
4.5. Заштита простора
4.5.1. Заштита животне средине
Основни потенцијали у погледу параметара животне средине (ваздух, вода, земљиште, квалитет живота, и друго) огледају се у следећем: квалитетна животна средина у зонама заштићених природних и непокретних културних добара, водоизворишта и акумулација, руралном залеђу и бањским подручјима, и релативно квалитетна животна средина на већем делу подручја Просторног плана; квалитет ваздуха може се сврстати у задовољавајући (осим у градовима: Ваљево, Шабац и Лозница, општини Крупањ и општинама које су под директним утицајем термоелектране Колубара), а у појединим општинама као изузетан (Мали Зворник, Осечина и Богатић) за живот становништва и развој здравствено-лечилишног и рекреативног туризма; развијени систем мониторинга ваздуха у Лозници, Ваљеву и Шапцу, уз могућност конкурисања код претприступних фондова Европске уније за успостављање интегралног мониторинга квалитета ваздуха у другим општинама; могућност фазне санације извора и последица загађења из рударства и индустрије, експлоатације минералних сировина, прекограничног и интеррегионалног загађења; заинтересованост страних инвеститора за инвестирање у програме санације и ремедијације загађености ваздуха, воде и земљишта; релативно повољан квалитет водотока (Дрине, Саве, Колубаре), очуван квалитет водоизворишта и акумулација, могућност коришћења геотермалних и минералних извора за енергетске, здравствено-лечилишне и рекреативне намене; претежно задовољавајући квалитет земљишта (осим у Шапцу, Лозници, Крупњу и Ваљеву, где је нарушен рударским активностима и активностима у хемијској и фармацеутској индустрији); започета процедура увођења еколошких стандарда у највећим предузећима, пораст еколошке свести грађана, невладиних организација, јавног сектора, као и оснивање еколошки фондова општина/градова, и друго.
Основна ограничења у погледу квалитета животне средине су: близина термоелектрана у Лазаревцу и Обреновцу и интеррегионална емисија суспендованих честица и тешких метала, којом се загађују ваздух у земљиште, а посредно и водотоци и акумулације (Уб, Љиг, Ваљево); делови територије градова и урбани центри (Лозница, Шабац, Ваљево) изложени су већем загађењу воде, ваздуха, земљишта, јонизујућем зрачењу мањег интензитета (Шабац), непостојање интегралног катастра загађивача и мониторинга (посебно у погледу загађења земљишта, ваздуха и воде, као и буке на локацијама рударских активности, инфраструктурних коридора, квалитета вода у рекама акумулацијама и излива отпадних вода, SEVESO и других индустријских постројења); недостатак локалних еколошких акционих планова у појединим општинама, дугорочних општинских и регионалних програма заштите и унапређења животне средине; недовољна изграђеност ППОВ; утицај пољопривредне производње на квалитет земљишта и друго. 
	
4.5.2. Заштита природе и природних вредности
Значајан потенцијал овог подручја су заштићена подручја природних вредности (специјални резервати природе „Засавица” и „Клисура реке Трешњице”, предео изузетних одлика „Клисура реке Градац”, строги природни резерват „Црна река”, предео нарочите природне лепоте „Рајац”, и друго), као и евидентирана и подручја која се налазе у поступку заштите природних вредности. Потенцијал представљају и подручја са природним вредностима која су идентификована кроз одговарајуће међународне програме заштите (Рамсарска конвенција, ЕМЕРАЛД мрежа, IBA, IPA и PBA пројекти), као и подручја која ће бити обухваћена на основу европских директива о стаништима и птицама (Special Areas of Conservation – SACs и Special Protection Areas – SPAs).
Ограничења за ефикаснију заштиту природе и природних вредности огледају се у: веома спорој процедури стицања статуса заштићеног подручја (пример Ваљевских планина); неразвијеној презентацији и туристичкој интерпретацији заштићених подручја; недовољној програмској, финансијској, управљачкој и информатичкој подршци остваривању заштите природних вредности; недовољној укључености приватног и цивилног сектора и локалног становништва у активности на заштити, презентацији и интерпретацији природних вредности, и друго.
4.5.3. Заштита непокретних културних добара
Подручје располаже великим бројем заштићених и евидентираних културних добара која представљају потенцијал за афирмацију овог подручја као туристичке дестинације и укључивање локалног становништва у активности на заштити и презентацији наслеђа. Специфичан потенцијал представљају: сачуване амбијенталне целине (Вукова кућа у Тршићу, окућнице у Накучанима и Совљаку, Бебића Лука); аутохтони објекти народног градитељства у селима (кућа војводе Живојина Мишића у Струганику, стамбене зграде, привредни објекти и воденице) погодни за формирање етнопаркова; сеоске цркве брвнаре у Миличиници, Царини и Оровици; као и богато и вредно културно историјско наслеђе из Првог и Другог српског устанка (Бранковина, кула Ненадовића, Чокешина, Мишар), Првог и Другог светског рата, подручја, места, споменици и обележја везани за историјске догађаје и личности (Текериш, Прњавор, Гучево, Мачков Камен, Ћелије, Драгинац); значајни манастири (Троноша, Чокешина, Пустиња, Ћелије, Докмир, Боговађа и Каона); урбане целине (улица Господар Јевремова у Шапцу и стара Чаршија Тешњар у Ваљеву), техничко и савремено градитељско наслеђе. На основу локалних, интра и интеррегионалних заједничких културних и цивилизацијских тековина из одређених историјских периода могуће је развити систем културних итинерера, културних стаза међународног, националног, регионалног и локалног значаја.
Ограничења за заштиту и одрживо коришћење непокретних културних добара представљају: слаба доступност наслеђа, услед недовољно развијене и лоше одржаване путне инфраструктуре; неадекватно спровођење мера заштите и инспекцијске контроле на добрима и њиховој заштићеној околини, неадекватна намена појединих добар и нерегулисано управљање заштитом непокретног културног наслеђа; недовољно и неадекватно сређени и доступни подаци о културном наслеђу, угроженост заштићених, евидентираних и идентификованих добара на руралном подручју (нарочито археолошких налазишта, цркава и народног градитељства); недостатак истраживања и угрожавање археолошких локалитета ширењем насеља, изградњом (привредних и јавних) објеката и недозвољеним ископавањима трагача за благом (нарочито археолошких локалитета из римског периода, средњег века и металног доба), као и неспровођењем конзерваторских радова на истраженим археолошким локалитетима; недовољна валоризација, неадекватна презентација и неразвијена интерпретација НКД; низак степен свести локалних заједница и локалних управа о вредностима и потенцијалу наслеђа за развој подручја; и друго.
5. SWOT анализа
На основу анализе потенцијала и ограничења подручја Колубарског и Мачванског округа и сагледавања концепције регионалног просторног развоја и трендова развоја у окружењу, издвојене су основне снаге, слабости, могућности и претње будућем развоју овог подручја (Табела 10).
Табела 10. SWOT анализа




СНАГЕ

СЛАБОСТИ



– Географско-саобраћајни положај на граници са Босном и Херцеговином, међународном водном путу (према Хрватској) и саобраћајном правцу према Јужном Јадрану (Црној Гори, инфраструктурни коридори планираног аутопута и постојећег ДП и железничке пруге);
– Издашни и квалитетни водни ресурси подземних вода (Мачвански округ) и шумски ресурси;
– Развијена пољопривредна производња (ратарство, повртарство, сточарство и производња воћа);
– Енергетски капацитети за експлоатацију и прераду лигнита у РЕИС Колубара;
– Преовлађујућа заступљеност подручја са квалитетном и релативно квалитетном животном средином;
– Формирани савски (Шабац), дрински (Лозница) и ибарскоколубарски (Ваљево) развојни појасеви са релативно повољном концентрацијом становништва и привредних активности;
– Привредна инфраструктура са: релативно развијеном саобраћајном и енергетском инфраструктуром; успешним привредним капацитетима (хемијски, фармацеутски, текстилни, металски, производња хране, наменска, неметали и др); могућности за изградњу индустријских зона на новим (гринфилд) и запуштеним локацијама (браунфилд); побољшана инвестициона и пословна клима; индустријска традиција, јефтинија радна снага и релативно добар кадровски потенцијал, и друго;
– Значајни туристички потенцијали природног и културног наслеђа, формирани туристички центри (Дивчибаре, Бања Ковиљача, Бања Врујци и друге бање, Ваљево и Шабац), релативно развијени бањски туризам, планинско-климатски, сеоски, манифестациони, излетнички, ловни, водни-рафтинг на Дрини, риболовни, спортско-рекреативни и други видови туризма; 
				
– Заштићене и очуване природне вредности и непокретна културна добра као значајан фактор развоја и трансграничне сарадње са Босном и Херцеговином (Републиком Српском);
– Релативно развијена мрежа јавних служби (школство, здравство и социјална заштита); и
– Формиран еврорегион „Дрина-Сава-Мајевица” са започетим заједничким пројектима на заштити животне средине, природних вредности и развоју туризма.


– Недовољно и неадекватно коришћење расположивих ресурса и других потенцијала за развој, посебно за развој пољопривреде, водопривреде, енергетике и туризма; удаљеност од мултимодалних европских коридора (услед недовољно квалитетних или коришћених саобраћајних веза);
– Пораст сиромаштва на селу и у урбаним центрима, изражен процес старења становништва и депопулације дела руралних подручја;
– Заостајање у погледу нивоа развијености подручја и неравномерност територијалног развоја, територијална поларизација на релацији регионални центри-остала насеља; недовољна тржишна конкурентност (технолошко заостајање, слаба производна и територијална повезаност и др); слаби ефекти приватизације предузећа; велика незапосленост уз одлив млађег и квалификованог становништва; заостајање у развоју највећег дела руралног подручја (мали број савремених газдинстава, уситњеност поседа, слаба организованост пласмана пољопривредних производа) и друго;
– Незадовољавајуће стање инфраструктурних система: железничких пруга и међународног водног пута, мреже ДП II реда и локалне путне мреже; водне инфраструктуре (посебно система каналисања и пречишћавања отпадних вода, заштите од поплава), и друго;
– Неразвијена туристичка понуда на преовлађујућем делу подручја, са недовољном опремљеношћу формираних туристичких центара за потребе целогодишње понуде;
– Занемарљиво коришћење обновљивих извора енергије, уз изражену енергетску неефикасност у привреди и домаћинствима;
– Проблеми заштите животне средине због: негативних утицаја РЕИС Колубара, SEVESO и других постројења (хемијска и фармацеутска индустрија, експлоатација минералних сировина), нефункционисања система управљања отпадом; угрожености ерозијом, непланске изградње и неадекватног коришћења земљишта, и друго;
– Недовољно спровођење мера заштите на заштићеним, угроженим и идентификованим непокретним културним добрима; и
– Недовољно развијена регионална сарадња и неразвијени институционални, организациони, кадровски и други аранжмани за управљање регионалним развојем.




МОГУЋНОСТИ 

ПРЕТЊЕ



– Развој трансграничне и транснационалне сарадње у савском и дринском појасу у домену инфраструктуре, заштите животне средине и природних вредности, туризму и другим областима.
– Развој привредне сарадње и формирање кластера у МСП, пољопривредној производњи (посебно воћарства и сточарства), туризму, енергетици, водопривреди и другим привредним секторима представља окосницу интеррегионалне, интрарегионалне и међуопштинске сарадње, нарочито за повећавање регионалне и локалне конкурентности и извозне оријентације фирми;
– Јачање формираних и развој трансграничних (дринска) и регионалних развојних осовина (Шабац – Ваљево, и друго); 
				
– Планираном изградњом аутопута ка Јужном Јадрану, измештањем ДП IБ 26 и 28, изградњом железничке пруге Ваљево – Лозница, уређењем међународног водног пута реком Савом и других саобраћајних праваца обезбедиће се квалитетне саобраћајне везе са регионалним окружењем у Републици Србији, Босни и Херцеговини (Републици Српској), Репубилци Хрватској и Црној Гори, које омогућавају унапређење привредних, културних и других веза и боље позиционирање подручја;
– Развој енергетике ревитализацијом ХЕ „Зворник”, изградњом ХЕС „Средња Дрина” и ХЕС „Доња Дрина”; експлоатацијом лежишта у Колубарском лигнитском басену, изградњом ТЕ „Колубара Б” и планиране електроенергетске и гасоводне мреже, као и интензивнијим коришћењем геотермалне енергије и других ОИЕ;
– Велике површине пољопривредног земљишта врхунске плодности предиспонираног за ратарску производњу, изузетно повољни природни услови брежуљкастих и брдских предела за развој сточарства и производњу воћа, са погодностима за развој органске производње хране и пића високе биолошке вредности;
– Експлоатација и прерада минералних сировина, нарочито дефицитарних и ретких минерала (борних и литијских минерала, антимона, и друго);
– Бројни и различити потенцијали за одрживи развој туризма, као што су: бањска места, Ваљевске и Подрињске планине (одмор, скијање, рекреација, и друго), реке Сава и Дрина, са језерима (наутика, рафтинг, спортови на води, риболов и друго); заштићена природна и културна добра; рурална подручја, урбани центри, и друго;
– Управљање заштитом и одрживим коришћењем природних вредности и непокретних културних добара и њихово укључивање у туристичку понуду подручја и окружења (међународне и националне стазе културе);
– Управљање заштитом и одрживим коришћењем природних вредности и непокретних културних добара и њихово укључивање у туристичку понуду подручја и окружења (међународне и националне стазе културе);
– Развој више туристичких дестинација са целогодишњом понудом и дестинацијским менаџмент организацијама;
– Потенцијал дијаспоре за различите видове укључивања у привредни развој и унапређење животне средине (пренос знања и технологија, улагање у отварање нових капацитета, укључивање у изградњу туристичке инфраструктуре);
– Пораст интересовања за инвестирање у: развој локалне привреде (повлашћени извоз у ЕУ за неке секторе и привлачење СДИ), МСП и инфраструктуре (посебно енергетске); еколошку заштиту, коришћење ОИЕ, јавно-приватно партнерство, опремање локација за развој туризма и других делатности; и друго; и 
				
– Унапређење управљања развојем, формирање и развој регионалних 
				

– Настављање негативних демографских тенденција, посебно на руралном подручју, уз одлив стручног кадра и пораст сиромаштва; 
				
– Недовољна транснационална, трансгранична, међурегионална и интеррегионална сарадња у циљу оснаживања развоја региона, очувања природних ресурса и демографског потенцијала, привредног развоја (туризма, енергетике, и друго) и повећања доступности, уређености и компетитивности подручја;
– Настављање територијалне поларизације на релацији регионални центри – остала насеља и заостајања у развоју, нарочито пограничних и претежно руралних општина;
– Недовољна подршка развоју и јачању функција центара у мрежи насеља, нарочито микроразвојних и општинских центара, регионалних и субрегионалних функција Шапца, Ваљева и Лознице, уз јачање агломерационих утицаја Београда на подручју оба округа; 
				
– Спора динамика унапређења инфраструктуре (саобраћајне, енергетске, водопривредне, телекомуникационе) и мреже услуга и објеката јавних служби;
– Отежано функционисање система за управљање отпадом на руралном подручју; 
				
– Задржавање постојећег система управљања добрима од јавног интереса – убирања и расподеле „ресурсних ренти” (водне, шумске, минералне), нерешавање питања стимулација и компензација локалним заједницама и становништву на подручјима са успостављеним различитим режимима заштите; 
				
– Неадекватно управљање заштитом и одрживим коришћењем природних вредности и непокретног културног наслеђа и њиховог интегрисања у туристичку понуду подручја;
– Изостајање регионалних и локалних програма и пројеката развоја за коришћење домаћих фондова, претприступних ЕУ фондова и донација;
– Непостојање ефикасног система организације управљања, финансирања и мониторинга развоја; спорост раста нових МСП и привлачења СДИ; недовољно развијена предузетничка култура; недостатак знања МСП о изазовима у погледу усаглашавања са отвореном тржишном економијом, ризицима глобалне финансијске кризе и ризицима неприлагођавања пословања и формирања кластера; баријере за развој локалног бизниса, услед високих пореза и других намета; одржавање нестимулативних локалних прописа за привлачење и развој индустрије и трговине;
– Непостојање фондова или ограничени финансијски ресурси за смањење регионалне неразвијености; неповољни услови кредитирања, недостатак јавних финансија за иницирање и изградњу индустријских зона и паркова, неразвијени модалитети јавно-приватног партнерства у активирању и коришћењу ресурса, инвестицијама, и друго; и
– Високи трошкови прилагођавања еколошким и захтевима климатских промена (трговање емисијама СО2, CCS, IPPC).




II. ПРИНЦИПИ, ЦИЉЕВИ И ОПШТА КОНЦЕПЦИЈА РЕГИОНАЛНОГ ПРОСТОРНОГ РАЗВОЈА
1. Визија и принципи регионалног просторног развоја
Визија просторног развоја подручја Просторног плана је да буде равномерно развијено, конкурентно и интегрисано са окружењем (подручјем статистичко-планских региона – Шумадија и Западна Србија, Београд и Војводина, као и са суседним пограничним општинама и регионима у Босни и Херцеговини, тj. Републици Српској). То подразумева активирање и мобилизацију територијалног капитала, одрживо коришћење природних и створених ресурса, дугорочну обнову и развој људских ресурса, саобраћајну приступачност и инфраструктурну опремљеност, развој привреде и институција, заштиту природног и културног наслеђа и животне средине као фактора развоја. Подручје Просторног плана ће бити друштвена и просторна заједница која ће тежити: постизању равнотеже између економског раста, социјалне правичности и заштите животне средине, развоју и диверсификацији привредне структуре, развоју предузетништва и друштвено одговорног пословања, квалитетној и доступној мрежи јавних служби и инфраструктурних система, очуваној живoтној средини, ефикасној локалној и регионалној администрацији и богатијем културном животу.
Подручје Просторног плана располаже значајним, али недовољно активираним природним потенцијалима и територијалним капиталом. Основни принципи просторног развоја су: унапређење територијалне кохезије, одржива животна средина, заштита и одрживо коришћење природних ресурса, просторно-функционална интегрисаност и трансгранично повезивање са окружењем, повећање конкурентности и ефикасности, полицентричан територијални развој (посебно мањих урбаних центара и јачање везе села и урбаних насеља), заштита, уређење и одрживо коришћење природног и културног наслеђа, унапређење саобраћајне приступачности, доступности информацијама и знању, развој културног и регионалног идентитета, субсидијарност и јавно-приватно партнерство, већа транспарентност у доношењу одлука, перманентна едукација грађана и администрације и учешће јавности у одлучивању, заштита јавног интереса, јавних добара и добара у општој употреби.
2. Општи циљеви регионалног просторног развоја
Општи циљеви развоја и уређења подручја Просторног плана су: 
– одговорно управљање развојем, уређењем и заштитом простора у складу са потенцијалима и ограничењима природних и створених вредности, дугорочним потребама економског и социјалног развоја и заштите животне средине;
– уравнотежен развој на интрарегионалном и интеррегионалном нивоу, повећање доступности подручја и иницирање трансграничних програма за пригранична подручја; и бржи привредни раст од просечног за Републику Србију са ослонцем на урбане центре државног значаја (Шабац, Ваљево и Лозница), мање урбане центре у њиховом пољу утицаја и на трансграничном делу подручја;
– унапређење квалитета живота и стварање услова за демографску обнову, задржавање и подстицање насељавања и повратка становништва, посебно у рурална подручја и центре, инвестирањем у изградњу, обнављање и одржавање инфраструктуре, јавних служби и услуга, очувањем и унапређењем природног и културног наслеђа, развојем економски исплативих и статусно привлачних активности; и
– максимизовање компаративних предности и минимизовање дејства ограничавајућих развојних и управљачких фактора, са циљем да се ојача укупни територијални капитал и конкурентска способност у економском, социјалном, културном и другом смислу, те да се прошире могућности за сарадњу са партнерима у регионалном, републичком, трансграничном и европском окружењу.
Остварење ових циљева постићи ће се:
– мобилизацијом територијалног капацитета подручја – полазећи од приоритетних планских решења и активности, конкурисањем региона и општина/градова за коришћење инструмената ИПА за претприступну подршку Европске уније (IPA instrument for pre-accession assistance), билатералних и мултилатералних донатора (Јапанска агенција за међународну сарадњу, USAID MEGA програм, и друго), United Nations Development Assistance Framework (UNDAF, 2011–2015), као и републичких средстава за: уравнотежен и одржив регионални развој, а нарочито за подстицање развоја неразвијених локалних заједница (као што су изградња националне, регионалне и локалне инфраструктуре, профитабилних привредних погона, уређење површина за потребе туристичких подручја и привредних зона, стварање стимулативног пословног окружења, и друго); одржив рурални развој; и одрживо коришћење природних ресурса, природног и културног наслеђа;
– заштитом животне средине – спречавањем деградације природних ресурса и нерационалног коришћења простора (посебно планинских подручја и зона заштите акумулација); заштитом пољопривредног и шумског земљишта од непланског ширења изградње у долинско-котлинским подручјима, рубним зонама градова/већих урбаних насеља и у инфраструктурним коридорима; заштитом ваздуха, рекултивацијом и ревитализацијом земљишта, нарочито у зонама површинске експлоатације енергетских извора и минералних сировина; заштитом пољопривредног земљишта од деградације пашњака, као и од губљења из пољопривредне производње значајних површина пољопривредног земљишта и сл.; усклађивањем организације, уређења и коришћења простора са потребама заштите територије, становништва, активности, природних и створених ресурса од елементарних непогода; и ефикасним управљањем отпадом и повећањем енергетске ефикасности;
– дисперговано-концентрисаним моделом развоја – равномернијим урбано-руралним развојем и размештајем становништва, привредних и других активности, што захтева: јачање регионалних функција Шапца и Ваљева и субрегионалних функција Лознице, децентрализацију осталих функција у мање урбане центре (попут Уба, Лајковца, Богатића, Љубовије, Мионице), субопштинске центре и друге микроразвојне центре на руралном подручју као носиоце социо-економског развоја заједница руралних насеља; развој индустријских комплекса и привредних зона, маркетинга и информатичких служби у урбаним центрима државног значаја и осталим урбаним центрима, уз подстицање дисперзије мањих и средњих прерађивачких капацитета базираних претежно на локалној сировинској основи и примени еколошки прихватљивих технологија (у области прерађивачке индустрије, туризма, пољопривреде, занатства, и друго) у микроразвојне центре на руралном подручју; јачање просторно функцијских веза између урбаних центара државног значаја са мањим урбаним центрима у њиховом пољу утицаја, напоредо са ширењем њиховог поља утицаја на друге урбане центре у окружењу; интензивирање и иницирање формирања развојних појасева као дела функционално-урбаних система преко којих се остварује интеграција и територијална кохезија подручја;
– максималним активирањем расположиве радне снаге на ефикаснијем развоју привреде – интензивирањем привредног раста и развоја, у првом реду у областима које највише доприносе расту конкурентности и решавању проблема незапослености, и то: успостављањем и промовисањем финансијске и институционалне подршке за развој предузетништва и кластера; бољим повезивањем привреде са високообразовним и истраживачким институцијама у примени истраживања и иновација за ефикаснији развој и повећање конкурентности привреде; 
	
– развојем подручја као друштвене и просторне заједнице у којој ће сви грађани моћи да искажу и да задовоље своје потребе за припадањем и идентитетом – отклањањем негативних последица досадашњих транзицијских прилагођавања, решавањем проблема сиромаштва и друштвене искључености; општим повећањем безбедности и смањењем ризика по живот и здравље, имовину, социјалну сигурност и становање; стварањем услова за индивидуални развој, личну афирмацију, као и богат и садржајан друштвени живот; јачањем заједнице кроз укључивање свих грађана, уз јачање солидарности и развијање регионалног и локалног идентитета; 
	
– ублажавањем и спречавањем депопулације – побољшањем старосне структуре становништва мерама економске, демографске, социјалне и других политика и реализацијом решења Просторног плана којима се утиче на бржи економски просперитет и развој села, јачање економске позиције пољопривреде и пољопривредних произвођача, развој допунских извора прихода на селу, развој инфраструктурног и подизање комуналног стандарда насеља; и
– прилагођеним моделима управљања регионалним развојем и развојем градова/општина – координацијом институција и сектора на регионалном и локалном нивоу, кооперацијом градова и општина, побољшањем информатичке подршке, јачањем „институционалног капацитета” и ефикасности јавног сектора (локалне самоуправе, јавних служби и предузећа), нарочито у планирању и управљању развојем.
3. Циљеви развоја по тематским областима
3.1. Природни ресурси
3.1.1. Пољопривредно земљиште
Основни циљ у области коришћења и заштите пољопривредног земљишта јесте очување екосистемских, економских, социокултурних и других важних функција земљишта као интегралног природног ресурса, упоредо са унапређивањем просторно хетерогених услова за повећање конкурентности у производњи квалитетних и здравствено безбедних пољопривредно-прехрамбених производа, с једне стране, и кoнтинуалним пoбoљшавањeм матeриjалних и сoциjалних услoва живљeња на сeлу, с друге. 
	
Посебни циљеви су:
– усклађивањe начина кoришћeња пoљoприврeднoг зeмљишта с прирoдним пoгoднoстима и oграничeњима, у склoпу пoлитикe интeгралнoг управљања прирoдним рeсурсима, која је усмeрeна на пoбoљшањe стања живoтнe срeдинe, рeхабилитациjу тла, вoдe, ваздуха и прирoдних прeдeла, као и на кoнзeрвациjу флoрe и фаунe и њихoвих станишта; 
	
– унапрeђeњe прoизвoдњe, пoнудe и пласмана висoкo квалитeтних лoкалних пoљoприврeднo-прeхрамбeних прoизвoда, пoдршкoм рeструктурирању и унапрeђeњу људскoг и физичкoг пoтeнциjала пoљoприврeднoг сeктoра, мoдeрнизациjoм прeрађивачких капацитeта, усваjањeм саврeмeних стандарда квалитeта хранe и инвeстирањeм у развoj пoтрeбнe хидрoтeхничкe и тржишнe инфраструктурe;
– потпунија економска валоризација локално хетерогених погодности за развој сточарства, воћарства, повртарства, пчеларства и других раднo интeнзивних прoизвoдњи на ситним газдинствима, у системима традиционалне, органске и интегралне производње; 
	
– подршка развоју мултифункциoналнe пoрoдичнe пoљoприврeдe, која паралелно са производњом економских роба, обезбеђује и низ јавних користи које немају тржишну цену; и
– успoстављањe партнeрства лoкалних актeра из jавнoг и цивилнoг сeктoра при утврђивању и спрoвoђeњу лoкалнe стратeгиje/планoва интeгралнoг руралнoг развojа.
3.1.2. Шуме, шумско земљиште и ловна подручја
Основни циљ је одрживо газдовање шумама које подразумева управљање и коришћење шума и шумског земљишта на такав начин и у таквом обиму да се очува биодиверзитет, а да продуктивност, обнављање, виталност и потенцијал шума задовољавају одговарајуће еколошке, економске и социјалне потребе на локалном и националном нивоу. 
	
Посебни циљеви коришћења и заштите шума, шумског земљишта и ловних подручја су: 
	
– очување биоразноврсности и стабилности шумских екосистема, посебно у заштићеним подручјима и вишенаменско коришћење укупних потенцијала шумског подручја; 
	
– заштита од вода и антиерозиона заштита земљишта; 
– обезбеђење оптималне обраслости повећањем површина под шумама и побољшањем шумске инфраструктуре; 
	
– санација општег стања деградираних шумских екосистема;
– очување трајности и повећања приноса, укупне вредности шума и општекорисних функција шума; 
	
– производња осталих производа из шуме у складу са потенцијалом станишта; 
	
– вишенаменско рекреативно и туристичко коришћење укупних потенцијала шумског подручја; 
	
– побољшање услова станишта у ловиштима, значајно повећање бројности популације ситне дивљачи и постизање еколошког и економског капацитета у бројности крупне дивљачи (нарочито аутохтоних и економски највреднијих врста – дивља свиња, срна, јелен);
– побољшање полне и старосне структуре главних врста крупне дивљачи и квалитета трофеја; и
– очување ретких и угрожених врста ловне дивљачи и остале фауне (белоглави суп, соколови, орлови, роде, и друго).
3.1.3. Воде
Основни циљеви ефикасне заштите и коришћења вода су трајно обезбеђење класа квалитета свих водотока према захтевима из Уредбе о утврђивању Водопривредне основе Републике Србије, што подразумева да се планинске реке и реке у зони изворишта Ваљевских планина (Рибница, Јабланица, Сушица) одржавају у I и I/II класи, а Дрина, Јадар и Колубара до Лајковца у IIа класи квалитета, с тим да се прелаз у класу IIб може допустити само у екстремно маловодним ситуацијама. 
	
Посебни циљеви су:
– заштита и рационално коришћење водних потенцијала реке Дрине, нарочито на потезу од ушћа реке Трешњице до ушћа Дрине у Саву; 
	
– заштита свих регионалних и локалних изворишта воде и сливова изворишта регионалног значаја (слив акумулације „Стуборовни” и алувиони Подриња, Мачве и Посавине);
– антиерозиона заштита сливова применом биолошких и других мера заштите (пошумљавање, мелиорација пашњака); и
– очување и унапређење водених екосистема и повећање биолошке разноврсности у акумулацијама и водотоцима.
3.1.4. Геолошки ресурси
Основни циљ заштите и коришћења геолошких ресурса јесте планско и одрживо коришћење металичних и неметаличних минералних сировина, геолошких грађевинских материјала и подземних вода као фактора привредног развоја, уз предузимање свих мера заштите животне средине и окружења. 
	
Посебни циљеви су:
– пуна истраженост потенцијала терена у погледу минералних сировина, стимулисање детаљних геолошких истраживања и отварања малих погона за експлоатацију, пре свега геолошких грађевинских материјала;
– обезбеђење контроле негативних утицаја експлоатације минералних сировина на окружење и ревитализације и рекултивације деградираног простора; 
	
– санирање и постизање пуне производње у лежиштима у којима је експлоатација била у прекиду, напоредо са активирањем нових капацитета експлоатације и прераде минералних сировина;
– обезбеђење већег удела јединица локалне самоуправе у расподели средстава из рударске ренте, како би се повећала њихова заинтересованост за истраживање и отварање нових лежишта; и
– планско коришћење хидрогеотермалног потенцијала, уз максималне мере заштите.
3.2. Становништво, мрежа насеља и јавне службе
3.2.1. Становништво
Основни циљ демографског развоја је смањење интрарегионалних диспаритета и равномернији територијални размештај становништва у полицентричном систему насеља. 
	
Посебни циљеви су:
– смањење негативних демографских кретања успоравањем депопулације у Колубарском округу, ублажавањем ефеката процеса старења становништва и ублажавањем макроекономских последица (смањене привредне активности и незапослености);
– искоришћавање демографских ресурса у зонама концентрације становништва (у градовима – Шабац, Лозница и Ваљево), односно њихово унапређење у зонама демографског пражњења кроз повећање удела млађих контингената становништва, примену мера подстицања рађања и поступно ублажавање емиграционих токова млађег, образованог кадра и радноспособног становништва; и
– унапређење нивоа формалног образовања становништва и увећање професионалне мобилности и флексибилности радно активног становништва.
3.2.2. Мрежа насеља
Основни циљ је уравнотеженији развој функцијских подручја већих урбаних центара/система (око Ваљева, Шапца и Лознице) и подстицање развоја и умрежавања осталих урбаних и општинских центара (посебно у централном делу подручја – Коцељева, Владимирци, Осечина и Уб). За развој Богатића, Малог Зворника и донекле Крупња, значајно је сагледавање заједничких интереса и потенцијала функцијских веза са прекограничним центрима у Босни и Херцеговини, посебно Малог Зворника са регионалним центром Бијељина (за Зворник). Поред ових, за Богатић је приоритетна кластерска сарадња у области пољопривреде са насељима Сремске Митровице. 
	
Посебни циљеви су:
– развој и јачање регионалних (комплементарних) функција Ваљева и Шапца, субрегионалних функција Лознице, Бање Ковиљаче, Бање Врујци и туристичког центра Дивчибаре, и интензивирање развојних функција осталих општинских центара и микроразвојних центара, како би се успорила концентрација економских и других активности у регионалним центрима, те подстакао економски и социјални развој других центара у мрежи насеља; 
	
– континуирано реструктурирање и технолошко унапређивање секундарних делатности и развој терцијарних делатности у урбаним центрима, уз њихову селективну децентрализацију у субопштинске и друге мање урбане или руралне центре, како би се у технолошко-производном смислу, обезбедила територијално-хоризонтална и технолошко-вертикална комплементарност и компатибилност урбане и руралне економије;
– побољшање квалитета мреже путева и развој јавног саобраћаја како би се становништву са подручја општина/градова омогућила боља доступност центрима у мрежи насеља;
– усклађивање и подизање квалитета мреже услуга и објеката јавних служби са функцијама центара у мрежи насеља и размештајем корисника;
– подстицање и усмеравање социоекономске трансформације сеоских насеља дифузијом информација, знања и вештина;
– подстицање планске изградње и реконструкције стамбених и других објеката, комуналне инфраструктуре и уређења јавних простора у сеоским насељима ради побољшања квалитета живота, очувања насеља, културних предела и аутентичних вредности подручја;
– санација, ограничена и контролисана изградња приградских насеља и насељских целина у коридорима јавних путева; и
– планско пресељење становништва у Колубарском угљеном басену, уз усмеравање развоја насељских функција и садржаја на просторе изван утицаја рударско-енергетског комплекса.
3.2.3. Јавне службе
Основни циљ организовања јавних служби јесте да се на релативно уједначен начин обезбеди доступност и остваривање загарантованих социјалних и културних права грађанима, у првом реду: подстицањем социјалног развоја јачањем превентивних активности и јавних услуга, ради повећања капацитета и ресурса за унапређење квалитета живота, нарочито корисника у сеоским насељима и осетљивих друштвених група (стари, лица са посебним потребама, и друго); формирањем доступних, квалитетних и одрживих социјалних услуга; рационалним коришћењем и задржавањем објеката и простора наменски грађених за потребе услуга јавних служби; сарадњом јавног и непрофитног сектора путем заједничких пројеката развоја и организације услуга јавних служби; и подизањем социјалног капитала заједнице и јачањем партнерских односа на регионалном нивоу. 
	
Посебни циљеви су:
– повећање приступачности, квалитета и капацитета предшколских установа обезбеђењем једнаког приступа за сву децу, нарочито за децу из сиромашних породица, и повећањем обухвата предшколског образовања (нарочито за ромску децу, децу са сметњама у развоју и децу из социјално угрожених породица); 
	
– подизање и уједначавањем квалитета наставе у основном образовању, повећање просторне доступности основних школа за ученике из насеља у рубним урбаним зонама и на руралном подручју, напоредо са усклађивањем радног времена основних школа са радним временом родитеља (разни облици продуженог боравка);
– равноправан приступ и могућности за учење и укључивање у образовне програме средњег образовања за све свршене ученике основне школе који желе да наставе школовање, обезбеђење квалитетног средњег и високог образовања и усклађивање образованих програма са професионалним квалификацијама потребним за развој локалних заједница, округа/области и региона Шумадије и Западне Србије; 
	
– унапређење квалитета и доступности примарне и секундарне здравствене заштите, нарочито за рањиве и угрожене друштвене групе, напоредо са интегрисањем услуга здравствене и социјалне заштите; и
– унапређење квалитета и доступности услуга социјалне заштите, остваривање минималних стандарда социјалних услуга, јачање начела солидарности и подстицање нестационарних и неинституционализованих облика социјалне заштите прилагођених потребама корисника. 
	
3.3. Привреда и туризам
3.3.1. Привреда
Основни циљ привредног развоја на подручју Просторног плана јесте привредни опоравак, повећање конкурентности привредних сектора (посебно индустрије, пољопривреде и услуга), остваривање динамичног, одрживог и инклузивног привредног раста, и постизање опште просечне стопе раста бруто друштвеног производа око 5% до 2025. године и раст инвестиција на 25% бруто друштвеног производа; запошљавање и просперитет локалног становништва на основу мобилизације и јачања креативних ресурса, унапређење економске и трговинске сарадње, примена европских принципа индустријске политике и политике развоја предузетништва као фактора веће регионалне територијалне кохезије. 
	
Посебни циљеви су:
– успостављање одрживе структуре привреде подршком eфикасном економско-еколошко рeструктурирању индустријског и агрокомплекса, енергетике, рударства, грађевинарства и туризма; 
	
– подршка модерној, диверзификованој, конкурентној, ресурсно и енергетски ефикасној индустријској основи;
– активирање нових привредних делатности заснованих на знању, иновацијама и усвајању нових технолошких решења, и повећање учешћа „high-tech” грана;
– раст конкурентности привреде обезбеђењем општих повољних услова пословања и подршком развоју предузетништва и стварању амбијента који подстиче развој МСП;
– кластерско удруживање и повезивање предузећа и интензивни раст пословних инкубатора;
– јачање нових модела јавно-приватног партнерства за улагања;
– побољшање регионалне приступачности изградњом регионалне инфраструктуре и ефикасним коришћењем информационо комуникационе технологије (у даљем тексту: ИКТ) у привређивању; и
– подстицање развоја индустријских зона (посебно Ваљева, Лознице и Шапца), бизнис инкубатора и Слободне зоне Шабац; и ревитализација дела постојећих браунфилд локација.
3.3.2. Туризам
Основни циљ је подршка остваривању концепта одрживог развоја туризма, уз развој међуопштинске, међурегионалне, прекограничне и међународне сарадње. 
	
Посебни циљеви су:
– комплексна валоризација природних и створених, регионално диференцираних, туристичких ресурса, у складу са развојним трендовима и стандардима светског туризма, потребама и интересима националне заједнице и локалних средина;
– развој туристичких производа и дестинација са најповољнијим условима за што веће продужење туристичке сезоне, повећање степена искоришћености капацитета понуде и задовољавање доминантне тражње емитивних центара Београда, Новог Сада и других оближњих урбаних центара;
– интегрисање постојеће и планиране понуде повезивањем и сарадњом туристичких дестинација и места на подручју Просторног плана са регионалним окружењем, посебно на Дрини, Сави, Ваљевским и Подрињским планинама; 
	
– комплетирање и заокруживање постојеће туристичке понуде: бањског туризма (Бање Ковиљача, Бање Врујци и других бањских места), градског туризма (Ваљева, Шапца, Лознице), планинског туризма и туризма на рекама и језерима (комплетирањем понуде Дивчибара, Рајца, Бобије, уређењем обала Саве и Дрине), сеоског, ловног и других видова туризма;
– формирање нове понуде у простору/туристичке инфраструктуре отварањем излетишта, изградњом ски-стадиона изнад већих подпланинских насеља и бања, изградњом аква-комплекса на рекама и језерима, уређењем ловишта, уређењем и туристичком презентацијом природних и културних добара, и друго;
– обезбеђење подршке државе уређењу нових туристичких простора, у првом реду за комуналну и туристичку инфраструктуру и некомерцијалне садржаје јавних служби;
– квалитетан саобраћајни приступ;
– обезбеђење подршке државе туристичком активирању села у најатрактивнијим планинским, речним и бањским просторима, првенствено за: комунално опремање, смештајне капацитете у пољопривредним домаћинствима, обнову традиционалних и развој других комплементарних активности (пољопривреде, шумарства, занатства, домаће радиности), развој туристичких активности и садржаја; и
– унапређење управљања развојем туристичких дестинација; организовање локалног становништва кроз активности њихових удружења, кооператива, предузетника и корпорација, уз повезивање у ланац произвођача атрактивне туристичке понуде у простору, засноване на природним, културно-историјским, етнолошким и гастрономским специфичностима подручја, са циљем подизања стандарда живљења.
3.4. Инфраструктурни системи
3.4.1. Саобраћај и саобраћајна инфраструктура
Основни циљ развоја саобраћаја и саобраћајне инфраструктуре јесте побољшање регионалне и локалне доступности подручја, развојем више модалитета саобраћаја, подизањем квалитета и безбедности саобраћаја и унапређењем јавног саобраћаја. 
	
Посебни циљеви су:
– рехабилитација, реконструкција и изградња саобраћајне мреже и објеката, уз усаглашавање и координацију свих видова саобраћаја који се сустичу на подручју Просторног плана;
– повећања безбедности и ефикасности саобраћаја на ДП и повезивање са саобраћајним коридорима у окружењу;
– рехабилитација, реконструкција и доградња мрежа локалних путева ради повећања доступности и повезаности насеља, туристичких и руралних простора;
– решавање проблема проласка транзитног саобраћаја кроз градске/општинске центре изградњом обилазница;
– модернизација јавног саобраћаја у циљу повећања квалитета превоза локалног становништва и побољшања услуге у туризму;
– реконструкција, модернизација и изградња магистралних и регионалних железничких система, ради повећања удела овог модалитета саобраћаја и растерећивања путног саобраћаја; са приоритетом обезбеђивања сигурног одвијања саобраћаја на путно-пружним прелазима;
– развој бициклистичког саобраћаја у циљу повећања степена доступности природних и културних вредности и повезивања са европским бициклистичким коридорима;
– заштита коридора ДП и железничких пруга од непланског коришћења.
3.4.2. Водна инфраструктура
Основни циљ развоја водне инфраструктуре јесте интегрално коришћење, уређење и заштита водних ресурса, што подразумева развој: два регионална система за снабдевање водом насеља (Колубарског и Мачванског) и три речна система за коришћење, уређење и заштиту вода (Дринског, Колубарског и Савско-сремског). 
	
Посебни циљеви су:
– снабдевање водом свих насеља у оба округа са обезбеђеношћу већом од 97%, уз обавезност испоруке воде од бар 70% у односу на тражене количине и у периодима неопходних редукција, са остваривањем планиране норме потрошње од 250 L/корисник на дан, и свођењем губитака у доводима регионалних система и у мрежи дистрибутивних система на 15–18%; 
	
– санитација урбаних центара, приградских насеља и насеља са више од 5 000 еквивалентних становника проширењем и реконструкцијом сепарационих канализационих система на око 95% домаћинстава која су прикључена на водоводе; изградња заједничких ППОВ општег типа, са примарним и секундарним (биолошким) пречишћавањем (у зони изворишта и са продуженом биоаерацијом);
– санитација осталих сеоских насеља, посебно у зонама изворишта, реализацијом вододрживих септичких јама и стварањем оперативне организације њиховог пражњења и одношења до ППОВ, односно, уклањања и коришћења у пољопривреди на санитарно безбедан начин; 
	
– стварање услова за развој система за наводњавање и интензивну пољопривредну производњу у Подрињу, Мачви и Посавини; 
	
– заштита од поплава већих насеља у долинама са степеном од Qvv1%, тj. од стогодишњих великих вода, а мањих насеља у долинама и на притокама од Qvv2%, тj. од педесетогодишњих великих вода; 
	
– заштита од унутрашњих провирних и бујичних вода и одржавање дренажних система (Церски ободни канал, брањено приобаље Дрине и Саве, и друго); и
– реализација нових каскадних система хидроенергетски систем (у даљем тексту: ХЕС) „Средња Дрина” и ХЕС „Доња Дрина” и њених главних притока (Љубовиђе, Јадра итд.).
3.4.3. Енергетика и енергетска инфраструктура
Основни циљ јесте одрживи развој енергетике, усклађен са енергетским, економским, , просторним, развојем животне средине и другим регионалним специфичностима. 
	
Посебни циљеви су:
– унапређење и диверсификација прераде угља у квалитетнија горива;
– обезбеђење контроле негативних утицаја Рударско-енергетско-индустријског система „Колубара” (у даљем тексту: РЕИС „Колубара”) на окружење и ревитализација и рекултивација деградираног простора;
– интензивирање истраживања свих енергетских потенцијала подручја у циљу утврђивања резерви и њиховог ефикасног коришћења; нарочито лигнита, хидроенергије и обновљивих енергетских извора;
– обезбеђење довољног, сигурног, квалитетног и економичног снабдевања електричном енергијом;
– одржавање и побољшање квалитета рада и поузданости постојећих и развој топлификационих система;
– повећање енергетске ефикасности у производњи, дистрибуцији и потрошњи енергије; 
	
– развој гасоводне мреже и снабдевање природним и течним гасом подручја, пре свега изградњом транснационалног гасовода „Јужни ток” кроз Републику Србију са краком ка Републици Српској који ће делом проћи подручјем Просторног плана; 
	
– заштита планираних коридора енергетске инфраструктуре;
– планско коришћење хидропотенцијала за изградњу малих хидроелектрана.
3.4.4. Телекомуникациона инфраструктура и пошта
Основни циљ јесте реализација и ефикасно функционисање свих врста телекомуникационих и поштанских услуга као предуслов развоја и подизања квалитета живљења. 
	
Посебни циљеви су: 
– техничко осавремењавање постојеће телекомуникационе мреже у насељима;
– изградња технички квалитетне и поуздане телекомуникационе мреже којом ће се постићи густина од 60 телефона на 100 становника до 2025. године, као и приступ интернету у свим деловима мреже;
– изградња посебне радио релејне мреже система за слабо насељена подручја, којом би се појачала улога центара заједнице насеља (микроразвојних нуклеуса) ради стварања услова за квалитетнији живот; 
	
– модернизација јавне фиксне телекомуникационе мреже њеном укупном дигитализацијом и заменом старих дигиталних система; 
	
– даља изградња оптичких каблова у систему преноса (до корисника);
– изградња приступне фиксне или бежичне (CDMA) мреже у планинским насељима; 
	
– увођење нових мултимедијалних услуга; 
– модернизација система мобилне телефоније која подразумева укупну покривеност 3G сигналом и сигналима четврте генерације; 
	
– дигитализовање радиодифузног система (дигитална ТВ) изградњом КДС; и
– повећање доступности поштанских услуга на руралном подручју.
3.4.5. Комунална инфраструктура
Основни циљ развоја комуналне инфраструктуре је организовано сакупљање отпада у насељима и туристичким просторима (у складу са националном стратегијом за управљање отпадом), као и организовано уређење и одржавање објеката комуналне инфраструктуре у урбаним и руралним насељима. 
	
Посебни циљеви су:
– изградња и развој регионалних система управљања отпадом за подручје Просторног плана и регионално окружење; 
	
– санација, ремедијација и рекултивација постојећих несанитарних депонија (од једне до три године након затварања) и рекултивација земљишта ради привођења новим намена на територији свих градова/општина; 
	
– изградња регионалног складишта за одлагање опасног отпада и посебних токова отпада, уз претходну израду одговарајуће студије избора локације;
– координација активности новоформираних регионалних и постојећих локалних јавних комуналних предузећа; и
– подстицање и промоција јавно приватног партнерства и рада невладиних организација у области прикупљања и прераде комуналног отпада. 
	
3.5. Заштита простора
3.5.1. Заштита животне средине
Основни циљ је заштита, очување и унапређење квалитета животне средине на територији Колубарског и Мачванског округа, унапређењем свих параметара животне средине (посебно на територијама означеним као „hot spots”), као и управљање квалитетом животне средине заснованом на процени и мониторингу утицаја постојећих и планираних активности. 
	
Посебни циљеви су:
– унапређење квалитета ваздуха, воде и земљишта, шума, биљног и животињског света, обезбеђивањем поштовања дозвољених нивоа емисија загађујућих материја, посебно тешких метала и сумпордиоксида, меркаптана и угљенсулфида из рударства, индустрије, термоелектрана (интеррегионални утицај Лазаревца и Обреновца), саобраћаја, даљинског и индивидуалног грејања, са општинских неуређених депонија, и друго;
– спречавање и заустављање даље деградације простора, ревитализација и рекултивација јаловишта и земљишта деградираног активностима у рударству и индустрији, подизање имисионих шума; 
	
– заштита земљишта од ерозионих процеса, бујица, унутрашњих провирних вода, и друго; 
	
– спречавање инцидентних неконтролисаних испуштања загађујућих материја у ваздух, воде и земљиште и дефинисање дугорочних планова заштите од удеса за сва постројења која се налазе на листи SEVESO II;
– смањење емисија буке из саобраћаја и индустријских постројења;
– реализација локалних еколошких акционих планова, утврђивање обавезе израде нултог стања животне средине и израде програма праћења стања животне средине у свим градовима/општинама оба округа; и
– иницирање програма за мониторинг квалитета здравља становника, ради превенције болести које настају као резултат лошег квалитета животне средине. 
	
3.5.2. Заштита природе и природних вредности
Основни циљ је очување и унапређење биолошке и геолошке разноврсности, лепоте и разноликости природних и културних предела, објеката и феномена геонаслеђа и одрживо коришћење и презентација природних вредности. 
	
Посебни циљеви су:
– утврђивање статуса заштићеног подручја за: природна добра која ће бити уписана у листу Рамсарских подручја и ЕМЕРАЛД подручја, евидентирана природна добра, природна добра за која су у припреми студије заштите или су истраживања у току; 
	
– ревизија статуса (врсте, режима и граница заштите) проглашених заштићених подручја и усклађивање са важећом законском регулативом;
– идентификација станишта од значаја за заштиту европске дивље флоре и фауне по програму NATURA 2000;
– очување/одржање разноврсности дивље флоре и фауне и њено повећање реинтродукцијом несталих аутохтоних врста животиња и биљака;
– очување станишта, јачање (повећање бројности) и просторно ширење популација ретких, угрожених и критично угрожених биљних и животињских врста;
– очување, презентација и одрживо коришћење природних објеката и појава који својим обележјима представљају истакнуте, ретке и привлачне вредности геонаслеђа;
– очување разноврсности и унапређење уређености предела, нарочито у саобраћајним коридорима, приградским, руралним и туристичким подручјима; и
– одрживо коришћење предеоних, биолошких и других вредности и ресурса подручја, имајући првенствено у виду добробит локалне заједнице, као и уживање и одмор посетилаца у природи.
3.5.3. Заштита непокретних културних добара
Основни циљ је заштита, очување, презентација и интерпретација културног наслеђа ради укључивања у туристичку понуду и успостављања регионалног и локалног културног идентитета. 
	
Посебни циљеви су: 
– успостављање интегративне заштите и система управљања културним наслеђем; 
	
– формирање јединствене информационе основе о културном наслеђу на подручју Просторног плана ради евидентирања, целовите валоризације и категоризације НКД; 
	
– реализација ургентних активности на конзервацији, рестаурацији и ревитализацији највреднијих и најугроженијих НКД);
– утврђивање и уређење заштићене околине НКД; 
– истраживање, заштита, конзервација или ревитализација и презентација археолошких локалитета, објеката народног градитељства и градске архитектуре, привредних објеката, објеката техничке културе и инфраструктуре (нарочито из 20. века); 
	
– интегрисање заштите, презентације, интерпретације и културолошког коришћења НКД у развој туристичке понуде подручја; 
	
– избор адекватне намене и одређивање корисника и старатеља НКД у јавном власништву;
– побољшање доступности културних добара квалитетнијом саобраћајном мрежом и туристичком сигнализацијом; и
– подизање свести локалног становништва и локалних управа о вредностима и значају културног наслеђа за друштвени и економски развој локалних заједница, округа и региона Шумадије и Западне Србије.
3.5.4. Специјална намена простора и ванредне ситуације
Основни циљеви организације и уређења простора за специјалне намене и у ванредним ситуацијама су:
– дефинисање зона просторне заштите око перспективних војних комплекса као простора од посебног значаја за одбрану земље;
– пренамена војних комплекса из категорије „Мастер план” и „неперспективан”;
– утврђивање зона заштите и режима коришћења дуж граничног појаса;
– доношење и спровођење локалних планова за одбрану од бујичних поплава и заштиту од ерозије;
– дефинисање мера заштите и спасавања становништва, културних добара и животне средине у случају елементарних непогода и техничко-технолошких несрећа;
– организовање служби и изградња објеката у функцији заштите од елементарних непогода и ратних разарања (цивилна заштита, противпожарна заштита, и друго); и
– успостављање информатичке подршке планирању и управљању активностима у ванредним ситуацијама.
4. Концепција регионалног просторног развоја
Основно опредељење је постизање већег степена функционалне интегрисаности подручја Просторног плана. Битним се сматра обезбеђење услова за знатно већу интеграцију простора: 
	
– у оквиру подручја Колубарског и Мачванског округа, што подразумева смањење унутрашњих субрегионалних разлика, односно квалитативне промене у просторној, саобраћајној, економској и социјалној структури подручја са израженим дисфункцијама социјалног и економског развоја;
– са Републиком Србијом, у првом реду са суседним окрузима, функционалним урбаним подручјима Београда, Сремске Митровице, Чачка и Ужица, што захтева реализацију приоритетних планских решења од значаја за више општина/градова, град Београд, Аутономну покрајину Војводину и статистичко-плански регион Шумадије и Западне Србије (нарочито у домену инфраструктуре, енергетике, саобраћајних услуга, индустрије, туризма, и друго); и
– са суседним државама (суседним пограничним општинама и регијама у Босни и Херцеговини – Републици Српској и Републици Хрватској) што захтева припрему и реализацију трансграничних програма (нарочито у домену инфраструктуре, енергетике, туризма, екологије, и друго).
Интеграцији погодују саобраћајно-географски положај и планирани развој инфраструктурних и водопривредних система, што ће се одразити и на појасеве регионалног и субрегионалног развоја, а посебно на поједине урбане и индустријске центре, енергетски комплекс, туристичке дестинације, као и друга подручја посебне намене. За остваривање Просторног плана, приоритет има предузимање активности и акција на: изградњи институционалног оквира за управљање просторним и укупним развојем подручја, у првом реду на променама и проширивању организационе структуре, кадровском јачању и финансирању послова општинских/градских служби и регионалних институција; унапређењу информатичке основе, односно формирању и одржавању централизоване базе података о променама у простору Просторног плана, као предуслова за праћење, контролу и оцењивање спровођења планских решења; и координацији и успостављању одговарајуће сарадње између националног, (суб)регионалног и локалног нивоа управљања у спровођењу планских одлука.
4.1. Интрарегионалне функционалне везе
Упоришта равномернијег субрегионалног развоја јесу: уважавање реалних фактора развоја уз предузимање подстицајних мера од стране државних и других фондова за одрживи развој Колубарског и Мачванског округа у функцији развоја статистичко-планског региона Шумадије и Западне Србије и обухваћених локалних заједница; и економско оживљавање периферних и пограничних подручја кроз програме регионалног и трансграничног развоја.
Један од предуслова равномернијег развоја јесте побољшање саобраћајне приступачности подручја два округа. Рехабилитација и комплетирање мреже ДП (деонице аутопута Београд–Пожега, измештање ДП IБ бр. 26 бр. 28 изградња ДП II бр. 210а и друго), ревитализација и модернизација постојећих железничких пруга (Београд–Бар и Рума–Шабац–Лозница–Брасина–Зворник) и завршетак изградње железничке пруге Ваљево–Лозница (у будућности и изградња железничке пруге Београд–Обреновац–Шабац), уређење међународног пловног пута (река Сава), развој водопривредне, енергетске и телекомуникационе инфраструктуре представљаће битан фактор већег отварања и интегрисаности подручја Просторног плана са окружењем. Са аспекта унутрашње интеграције подручја, важно је побољшање мреже ДП II реда и локалних путева ка недовољно активираним деловима подручја, посебно на јужном, брдско-планинском делу подручја и повезивање те мреже са коридорима планираних аутопутева и постојећих ДП I реда.
За постизање веће територијалне кохезије и одрживости подручја Просторног плана, неопходно је јачање функција Шапца и Ваљева и њихових функцијских веза са Београдом, као и јачање функција и функцијских веза осталих урбаних центара и микроразвојних центара са центрима државног значаја на подручју Просторног плана и у његовом окружењу, ради развоја више агломерационих система у ближој будућности. Од приоритетног значаја биће јачање функцијских веза у постојећим и планираним развојним појасевима:
– националног значаја: делови савског, дринског и ибарског појаса; 
– регионалног значаја: јадарско-колубарски појас Лозница–Осечина–Ваљево–Лајковац са везом са ибарском развојном осовином и Шабац–Владимирци–Коцељева–Ваљево са везом са савском развојном осовином; и
– субрегионалног и локалног значаја: Ваљево–Љубовија и Лозница–Крупањ са везама за дринску и јадарско-колубарску развојну осовину; туристички центар (у даљем тексту: ТЦ) Дивчибаре–Мионица–Љиг са везом са колубарском и ибарском развојном осовином.
Полазећи од постојећег модела концентрације становништва, диверзификације делатности и ареала утицаја већих и мањих урбаних центара, развој мреже насеља засниваће се на квалитативним променама привредне и социо-економске структуре система насеља. Селективно подстицање и усклађивање привредног развоја са развојем заједничког и индивидуалног стандарда (отварањем мањих и средњих прерађивачких погона, изградњом мреже путева, инфраструктуре и подизањем квалитета јавних служби и услуга) имаће следећи редослед приоритета: микроразвојни центри – рурална насеља која су центри заједница насеља и насеља са специфичним функцијама; општински центри – са различитим степеном развоја урбаних и специфичних функција и утицајем на социогеографску трансформацију окружења, и урбани центри државног значаја – Шабац, Ваљево и Лозница. Одговарајућим политикама отварања радних места, инвестиционим и другим мерама, интензивираће се специфичне субрегионалне, општинске, привредне и јавносоцијалне функције како би се успорила концентрација економских и других активности у регионалним (и субрегионалном) центрима и подстакао економски и социјални развој других центара у мрежи насеља. Ефикаснијом контролом коришћења и уређењем постојећег и планираног грађевинског земљишта, обезбедиће се подршка планској изградњи и рехабилитацији, комуналном опремању и уређењу насеља, а нарочито приградских насеља, микроразвојних центара и туристичких насеља на руралном подручју. 
	
Дугорочне развојне перспективе и опредељења одрживог развоjа привредена подручју Просторног плана су:
– развој прерађивачке индустрије растом конкурентности производње, јачањем предузетништва и формирањем МСП у комплексу хемијске и фармацеутске индустрије (претежно на подручју Шапца), комплексу металске и електроиндустрије (металопрерада, машине, апарати, опрема, и друго), прехрамбеном комплексу, текстилној, наменској индустрији, производњи папира, преради гуме и пластике, традиционалних грана (производње обуће, пластике, дрвнопрерађивачке, графичке индустрије, и друго);
– пољопривреда и прехрамбени комплекс биће засновани на ефикасној примарној производњи, изградњи мини фарми и малих погона за прераду меса, млека, воћа, поврћа, рибе; развоју сточарства, повртарства, ратарства и воћарства; брендирању производа, поштовању стандарда квалитета хране, синергији са туризмом кроз пласман производа, и друго. Пољоприврeда има мултифункционалну улогу у остваривању одрживог развоја која ће се у наредном периоду ревалоризовати побољшањем економског, друштвеног и културног статуса пољопривредног становништва и села, у складу са програмима интегралног руралног развоја. 
	
– туризам и комплементарне активности имаће значајну улогу у развоју подручја. Базираће се на туристичким ресурсима од националног значаја (Ваљевско-подрињске планине, Доње Подриње, и друго) и развоју специфичне, препознатљиве туристичке понуде. Упоришта развоја туризма јесу: развој преовлађујуће целогодишње туристичке понуде (планине, Дрина, бање, градски туристички центри, и друго); изградња и уређење нових садржаја понуде у простору као главних генератора развоја туризма (бањски центри, градски туристички центри, разноврсни садржаји понуде планина, река и језера, природних и непокретних културних добара, села, скијалишта, традиционалних манифестација, наутичких коридора, и другог); развој препознатљиве и интегрисане туристичке понуде на подручју Колубарског и Мачванског округа, и са окружењем – дестинацијама у Републици Србији и Босни и Херцеговини. Битан фактор потпуније валоризације туристичких ресурса јесте близина београдског и дела војвођанског туристичког тржишта, као и тржишта Републике Српске и Босне и Херцеговине; 
	
– даљи развој експлоатације и прераде угља на подручју општина Уб и Лајковац (површински коп „Тамнава-Запад” и истражно-експлоатациона поља „Радљево”, „Звиздар”, „Рукладе” и „Трлић”) биће значајан фактор развоја локалних заједница, али и фактор ограничења због угрожавања пољопривредног земљишта, пресељења насеља и инфраструктуре, и другог. Развој енергетике засниваће се на ресурсима угља, коришћењу хидропотенцијала Дрине (каскадног система проточних хидроелектрана на подручју средње и доње Дрине) и обновљивих извора енергије (геотермална енергија, биомаса, соларна енергија и мале хидроелектране). 
	
– даљи развој експлоатације и прераде минералних сировина, пре свега развој нових капацитета и екореструктурирање комплекса експлоатације и прераде металичних и неметаличних минералних сировина (каолина, керамичарских и опекарских глина, кварцног песка, флуорита, антимона, јадарита, техничког и грађевинског камена, олова, цинка, песка, шљунка, и друго) омогућава дисперзан развој производних и прерађивачких капацитета у већем броју мањих центара. Очекује се обнављање производње антимона, као и експлоатација олово-цинкане руде, отварање лежишта борних и литијских минерала у Лозничком Пољу, и друго;
– унапређење саобраћајних и складишно-логистичких услуга, бољим коришћењем геосаобраћајног положаја дела подручја Просторног плана, пружањем транспортно-логистичких услуга, снабдевањем регионалне привреде сировинама и репроматеријалом, за пласман дела индустријских и пољопривредних производа у ширем регионалном окружењу, транспорт и дистрибуцију роба широке потрошње и велепродају. Планира се боље коришћење капацитета луке, Слободне зоне и робно транспортног центра(у даљем тексту: РТЦ) у Шапцу, изградња складишно-стоваришних зона, и друго;
– развој и диверзификација профитабилног сектора услуга, посебно информационо комуникационе технологије, трговине, пословних, финансијских, информатичких, техничких, занатских, личних услуга, услуга јавних служби и комуналних услуга, усклађених са функцијама појединих центара у мрежи насеља и приоритетима развоја руралних подручја. 
	
Једно од основних планских опредељења јесте штедња, рационално коришћење и заштита природних ресурса, нарочито дефицитарних и стратешки значајних за развој и квалитет живљења. Укупан биланс водних ресурса, као и њихов просторни и временски размештај захтева изузетно пажљиво коришћење и у потпуности обезбеђен систем заштите од загађења и непланског коришћења изворишта површинских и подземних вода, нарочито у сливу Колубаре. Упориште развоја водопривредне инфраструктуре јесте развој значајног и веома сложеног хидроенергетског система средње и доње Дрине и интегралних регионалних вишенаменских система за обезбеђење воде највишег квалитета (два система) и уређење, коришћење и заштиту вода (три система). Интензивираће се хидро-техничке активности на регулисању бујичних речних токова, заштити од поплава, побољшању водоснабдевања насељених подручја, као и санитарној заштити угрожених изворишта и сливова. Планско опредељење јесте заштита пољопривредног земљишта, а нарочито стриктно ограничавање претварања земљишта I–V бонитетне класе у непољопривредне намене, очување квалитета и природне плодности земљишта. Подједнаког значаја је пошумљавање, обнављање и побољшање квалитета шума, а нарочито реализација антиерозивних радова у сливовима постојећих и планираних акумулација. Део подручја засниваће свој развој на заштити и одржавању постојећих природних ресурса и вредности, убирањем ресурсне ренте (за воде, ОИЕ, заштићена подручја, шуму, и друго) и развојем активности на заштити природних вредности и животне средине.
Важно планско опредељење јесте заштита и унапређење квалитета животне средине. Заштита и одрживо коришћење природног наслеђа, подручја од значаја за биодиверзитет и предела биће подржани одрживим развојем туризма. У домену заштите културног наслеђа основно опредељење је спровођење валоризације и утврђивање статуса за евидентирана и идентификована непокретна културна добра, нарочито ванградска добра (археолошка налазишта, цркве и народно градитељство). Друго планско опредељење је интегрална заштита, презентација, интерпретација и одрживо коришћење најзначајнијег и најатрактивнијег културног наслеђа за развој туризма, нарочито културног туризма. Тиме ће се омогућити очување и промоција културног идентитета Колубарског и Мачванског округа.
Ради благовременог резервисања простора за објекте/подручја од јавног интереса, успоставиће се и спроводити предвиђени режими коришћења и заштите простора за: коридоре постојећих и планираних саобраћајних и других инфраструктурних система, подручја експлоатације минералних сировина, изградњу планираних акумулација и планиране туристичке просторе.
4.2. Интеррегионалне везе и трансгранична сарадња
Одрживом развоју подручја Просторног плана знатно ће допринети функционална интеграција са простором Републике Србије и прекогранична сарадња. 
	
Просторно-функционални утицаји који су успостављени између урбаних центара различитог хијерархијског ранга, у ширем окружењу подручја Просторног плана, опредељују формирање развојних осовина националног и трансграничног значаја: савске развојне осовине на правцу Београд–Обреновац–Шабац–Сремска Митровица–Брчко–Славонски Брод; дринске развојне осовине на правцу Шабац–Бјељина–Лозница–Зворник–Бајина Башта; и ибарске развојне осовине на правцу Београд – (Лазаревац–Лајковац–Љиг) – Горњи Милановац – Чачак. 
	
Од подједнаке важности за привредну и саобраћајну интеррегионалну интеграцију подручја Колубарског и Мачванског округа су и следећи правци регионалног, субрегионалног и локалног значаја којима се остварује веза са Аутономном покрајином Војводином и подручјем статистичко-планског региона Шумадије и Западне Србије: Шабац – Рума – Нови Сад, Ваљево – Лајковац – Аранђеловац – Топола, Ваљево – Косјерић – Пожега, ТЦ Дивчибаре – Косјерић – Горњи Милановац, Љубовија – Бајина Башта, Ваљево – Бајина Башта, и други. 
	
Подручје Просторног плана има могућност остваривања прекограничних веза са Босном и Херцеговином и Републиком Хрватском кроз институционалну сарадњу на међународном, међудржавном, међурегионалном и локалном нивоу. За саобраћајно и привредно повезивање Републике Србије и Босне и Херцеговине значајна ће бити изградња железничке пруге Ваљево – Лозница и даље ка Републици Српској (Зворник–Брасина), а за повезивање са Републиком Хрватском – Паневропски коридор X. 
	
Дрински појас у целости, а нарочито Доње Подриње, би требало да има интегративну улогу у коришћењу хидроенергетског потенцијала Дрине, коришћењу и заштити вода, привредном развоју, развоју туризма и саобраћајном повезивању Републике Србије са Босном и Херцеговином (Републиком Српском), као и са Црном Гором. 
	
Улазак у интеграције са простором суседних земаља преко савског и дринског појаса подразумева у првом реду јасне циљеве и програме трансграничне сарадње. У том смислу неопходно је: званично дефинисати заједнички интерес држава у планирању и усмеравању развоја ових подручја; и приступити остваривању потпуне сарадње између институција на интеграцији програма заштите и развоја (размена информација, партнерство, сагледавање актуелних пројеката и стратегија за подручје Саве и Дрине, усаглашавање надлежности). Такође, неопходно је остваривање сарадње са компетентним европским институцијама, државама и међународним комисијама у вези са значајем ових подручја у склопу Дунавског слива. Било би корисно да се у изради конкретних пројеката, или републичких секторских стратегија, обезбеди одређени ниво међусекторске синтезе на транснационалном нивоу, како би се релативизовали могући конфликти у коришћењу ресурса и намени простора. 
	
Кључни стратешки плански основ за утврђивање и остваривање програма трансграничне и транснационалне сарадње у савском и дринском појасу и сливу представља Дунавска стратегија и њена имплементација.
III. КОНЦЕПЦИЈЕ, ПРОПОЗИЦИЈЕ И ПЛАНСКА РЕШЕЊА ПРОСТОРНОГ РАЗВОЈА
1. Заштита и коришћење природних ресурса
1.1. Заштита и коришћење пољопривредног земљишта
1.1.1. Пољопривредно-рурална рејонизација
Одрживо коришћење пољопривредног земљишта условљено је уважавањем просторне хетерогености агроеколошких услова, који се снажно рефлектују и на социоекономске услове развоја локалних заједница. 
	
Полазећи од надморске висине и нагиба терена, као основног индикатора, и структуре коришћења и производно-економског потенцијала земљишта на нивоу насеља с атаром, као корективних индикатора, на подручју Просторног плана су издвојена три основна пољопривредно-рурална рејона (Реферална карта 1. и Табела 11): 
	
1. равничарско-долински/сточарско-ратарски рејон обухвата терене до 250 m н.в. на којима су лоцирана најквалитетнија земљишта без већих ограничења за развој пољопривреде у систему конвенционалне производње, кориговане поштовањем стандарда квалитета животне средине, заштите здравља људи, животиња и биљака, добробити животиња и заштите пољопривредног земљишта, уз местимично искоришћавање локалних агроеколошких погодности за развој органске или интегралне производње хране и пића високе биолошке вредности. Пољопривредна површина износи око 182.700 hа (46,8% укупног пољопривредног земљишта), од чега на оранице отпада 157.300 ha (86,1%), воћњаке 10.700 hа (5,9%), ливаде 7.400 hа (4,1%) и пашњаке 7.300 hа (4,0%) Плански приоритети су: заустављање стихијског заузимања обрадивих површина у грађевинске сврхе; повећање продуктивности примарне пољопривредне производње, промовисањем технолошког прогреса и оптимизирањем односа између земљишта, материјалних улагања и људског рада; интензивирање сточарске производње, уз истовремено вођење рачуна о тзв. тачкастим загађењима од прекомерне концентрације стоке, као и промовисањем других мера и активности које су условљене захтевима за хармонизацију домаћих прописа и праксе са стандардима Европске уније, посебно Директиве о нитратима и Директиве о употреби отпадних вода у пољопривреди; повећање економског доприноса пољопривреде регионалном развоју, подршком подизању одговарајућих прерађивачких капацитета; изградња савремених система за наводњавање; и појачана стручна помоћ, посебно у погледу примене метода интегралне заштите и прихрањивања биљака. Са становишта заштите животне средине и очувања природних ресурса, приоритетно јe спречавање неповољних екстерних ефеката пољопривредне производње на квалитет земљишта, вода и ваздуха, као и на климатске промене, с једне стране, и успoстављањe eкoлoшки oптималних oднoса измeђу пoљoприврeдних и шумских пoвршина (очување прирoдних или пoлуприрoдних eнклава, умрeжавањe пoљoприврeднoг зeмљишта у разнe видoвe заштитнoг зeлeнила и слично), с друге. У развојном погледу, приоритетно је пословно повезивање пољопривредних газдинстава и других актера руралне економије ради обезбеђења задовољавајућих доходака и приноса на средства уложена у развој пољопривредно-прехрамбене производње и друге економске активности на селу.
2. брежуљкасти/сточарско-воћарско-ратарски рејон простире се средишњим делом подручја, углавном, на теренима до 500 mн.в., на којима су најзаступљенија земљишта IV бонитетне класе, граничне за ратарење. Пољопривредна површина износи 140.000 ha (35,9% укупног пољопривредног земљишта), од чега оранице заузимају 95.900 hа (68,1%), воћњаци 18.100 hа (12,9%), ливаде 11.100 hа (7,9%) и пашњаци 15.500 hа (11,1%). Главна развојна ограничења проистичу из исувише уситњеног земљишног поседа у неповољним педолошким условима. Плански приоритет јесте повећање локалне запослености, обезбеђењем подршке млaђем, прeдузeтнички oријeнтисaном становништву, како зa укрупњaвaњe и рaзвoј пoљoприврeднe прoизвoдњe, тако и за покретање других производних и услужних делатности на селу. У пољопривредној производњи треба, у првом реду, подржавати оснивање комерцијалних воћњака и сточних фарми, уз технолошко иновирање традиционалних поступака у преради, сходно обичајима села и краја, у спрези с развојем сеоског туризма. Посебну подршку треба обезбедити производњи у систему традиционалне пољопривреде, који доприноси биолошкој заштити од болести и штеточина, погодује опстанку и развоју организама који подржавају производњу биомасе и повећавање садржаја органских материја у земљишту, доприноси очувању агробиодиверзитета и аутентичног лика руралних предела, производећи тиме изузетно значајне користи за друштво у целини. Местимично је потребно појачано субвенционисање газдинстава која су суочена са тежим природним, инфраструктурним и другим условима.
3. брдско-планински/сточарско-воћарски рејон има варијабилну доњу границу у висинском појасу 400–500 m, док горњу чине планински врхови. Одликује се високом заступљеношћу шумско-травне вегетације и повољним условима за производњу воћа, посебно малине, местимично и на теренима изнад 800 mн.в. У бонитетној структури апсолутно преовлађују земљишта V и виших класа, непогодна за обраду. Пољопривредна површина износи 67.600 hа (17,3% укупног пољопривредног земљишта), од чега на оранице отпада 16.700 hа (47,2%), воћњаке 7.000 hа (10,3%), ливаде 11.000 hа (15,8%) и пашњаке 18.000 hа (26,7%). У домену пoљoприврeдe приoритeти су: подршка младим пољопривредницима у преузимању старачких газдинстава; обнова пашњачког сточарења; подизање, односно ревитализација мањих засада јагодастог и другог воћа; примена конзервационих метода обраде земљишта (плодоред, увођење заштитних усева у постојеће плодореде, редуковано орање, малчирање, угарoвање, пошумљавање или затрављивање маргиналних ораничних површина, одржавање ливада и пашњака, рециклирање инпута у комбинованој биљно-сточарској производњи); побољшање нивоа техничке опремљености породичних газдинстава, посебно у погледу сакупљања, транспорта и чувања сена и других врста кабасте сточне хране; субвенционисање газдинстава која су суочена с тежим природним, инфраструктурним и другим условима за одржавање пољопривредног земљишта у његовој намени; и промовисање система оргaнскe производње, посeбно овчијeг мeсa и млeкa и њихoвих прeрaђeвинa, уз истовремено предузимање активности за дoбијањe робне oзнакe хране дeфинисанoг гeoграфскoг пoрeкла. Са развојног становништва, апсолутни приоритет има обезбеђивање услова за диверзификацију економских активности на селу, у првом реду, активирањем локалних потенцијала за развој сеоског туризма, као и других комплементарних делатности, прикладних планинским пределима. То подразумева и пoдршку рaзвojу сaoбрaћajнe мрeжe, информатичке и друге инфраструктуре, као нужном услову за опстанак и развој неопходног брoјa породичних гaздинстaвa кoји oбeзбeђујe зaдржaвaњe eкoлoшки oптимaлнoг дeлa зeмљишних рeсурсa у пoљoприврeдним наменама. При томе је потребно организационо и пословно повезивање локалних пољопривредника са урбаним центрима којима по традицији гравитирају поједина планинска села. 
	


1.1.2. Основне мере подршке заштити и одрживом коришћењу пољопривредног земљишта
Остваривање одрживог пољопривредног и руралног развоја условљено је обезбеђењем материјалне, саветодавне и организационо-институционалне подршке, усклађене с просторно хетерогеним агроеколошким условима, с једне стране, и конкретним економским могућностима и потребама локалних заједница, с друге. По узору на оперативна решења заједничке аграрне политике Европске уније, на коју се стратешки ослања и аграрна политика Републике Србије, потребно је обезбеђење подршке:
– тржишту, производњи и дохотку произвођача – суфинансирањем откупа и трошкова складиштења; подстицајима за унапређење продуктивности и ефикасности коришћења производних фактора;и подржавањем животног стандарда некомерцијалних газдинстава;
– повећању конкурентности пољопривредне производње – улагањима у: унапређење људских ресурса; укрупњавање и модернизацију газдинстава; развој нових производа, процеса и технологија у производњи и преради пољопривредно-прехрамбених производа; унапређење квалитета производа; превенцију и отклањање последица природних непогода; унапређење и развој инфраструктуре у пољопривреди; и успостављање асоцијација произвођача;
– побољшању стања животне средине и природних предела – подршком: газдинствима суoчeним сa oгрaничeњимa услeд поштовања прописаних режима заштите посебних природних вредности, сливних подручја акумулација и слично; развоју интегралне и органске производње; заштити природних ресурса и климе, посебно од емисија гасова стаклене баште из пољопривредне производње; традиционалним производним системима и очувању аутохтоних врста и раса, екосистема и предела; пoшумљaвaњу пoљoприврeднoг зeмљиштa и успостављању агрошумарских система на пољопривредном земљишту; производњи обновљивих енергената, управљању водама и развоју иновативних технологија и непроизводним инвестицијама на тим пољима; 
	
– унапређивању економских и социјалних услова живљења на селу, подстицањем развоја непољопривредних делатности, посебно оснивања микро предузећа и развоја сеоског туризма; унапређивањем базичних услуга за сеоску привреду и становништво; подршком обнови и развоју сеоске архитектуре, очувању културно-историјског наслеђа и руралних предела; и
– покретању процеса партиципативног територијалног развоја – подршком обуци и анимацији локалних актера за успостављање дијалога и партнерства при утврђивању прoграма развоја, прeма принципу oдoздo – на гoрe.
Ради повећања тржишне конкурентности локалне аграрне понуде потребно је реструктурирање пољопривредног сектора у правцу ефикаснијег ангажовања људских потенцијала и повећања економске ефективности расположивог земљишта и материјалних фактора развоја, предузимањем истовремених активности за унапређење организационих, техничко-технолошких и социоекономских аспеката развоја пољопривреде. Са становишта унапређења организационих облика пољопривредне и укупне агро-индустријске производње, потребна је подршка: 
	
– развоју локалног тржишта земљишта преусмеравањем некоришћених земљишних и других пољопривредних ресурсна eкономски и биолошки витaлна сeоска домaћинствa; 
	
– унапређивању техничко-технолошких услова за рентабилну производњу воћа, поврћа и одговарајућих сточних производа високе биолошке вредности на ситним и средњим газдинствима, с мешовитим или непољопривредним изворима прихода, која имају, по правилу, повољнија демографска обележја од чисто пољопривредних домаћинстава, па стога и одлучујућу улогу у будућем интегралном руралном развоју; 
	
– изгрaдњи мaлих и микро прeрaђивaчких погонa који ћe бити пословно повезани с локалним туристичким иницијативама; и
– фoрмирању прoизвoђачких асoциjациjа и кластера, уз посебну подршку успостављању одговарајућих облика колективног коришћења специјализоване механизације (машинске задруге, машински прстенови, приватна услужна предузећа и слично). 
	
Унапређивање тeхничко-тeхнолошких услова пољоприврeдне производње засниваће се, у првом реду, на повeћaњу нивоa тeхничкe опрeмљeности зeмљиштa и људског рaдa: зaмeном aмортизовaног трaкторског пaркa; нaбaвком прикључних мaшинa и спeцијaлизовaнe опрeмe, нaрочито зa осaврeмeњaвaњe тeхнолошких процeсa у сточaрској производњи; коришћењем минeрaлних ђубривa и других хeмијских срeдстaвa, у склaду сa принципимa строго контролисaног прихрaњивaњa и интeгрaлнe зaштитe биљa; широм примeном квaлитeтног сeтвeног и сaдног мaтeријaлa; побољшaњeм рaсног сaстaвa стокe и рaционaлнијим коришћeњeм других сaврeмeних срeдстaвa зa производњу. Посебно је потребна подршка:
– опремању газдинстава машинама и уређајима који олакшавају рад у сточарској производњи и условљавају увођење савремених хигијенских и еколошких стандарда; 
	
– пoтпунијeм искoришћaвaњу локално хетерогених пoгoднoсти зa oргaнизoвaње органских систeмa ратарске, воћарске и повртарске производње, као и за обнову пашњачког сточарства, упoрeдo са стимулисањем aктивнoсти зa дoбијaњe одговарајуће рoбнe мaркe;
– пoвeћaњу пoвршинa и осавремењавању сортимента воћних засада, израдом инвeстиционих пројeкaтa којима се истражују агроеколошки, тeхнoлoшки и тржишни услови; 
	
– рекултивацији земљишта деградираног рударским активностима;
– укључивaњу шумa, геотермалних извора, водотокa, нeдовољно коришћeних грaђeвинских објeкaтa, узгрeдних и отпaдних оргaнских мaтeријa и других непољопривредних изворa у одговарајуће тржишно aтрaктивнe прогрaмe производње хране, украсног биља, биогорива и слично; 
	
– урeђeњу пoљских и шумских прилaзних путeвa, укључујући подизање појасева заштитног зеленила дуж путева и туристичко-рекреативних стаза, речних токова и слично; и
– рaзвоју тeхничкe, комунaлнe, тржишнe и информaтичкe инфрaструктурe од знaчaјa зa eфикaсно функционисaњe пољоприврeдe. 
	
Побољшање квaлитeтa пoљoприврeдно-прехрамбених производа и постизање хигијенско-здравствених безбедоносних стандардаусловљено је претходним унапређивањем организационих и техничко-технолошких услова функционисања аграрног сектора. У овом сегменту примат има убрзавање процеса регистрације пољопривредних газдинстава, обележавање животиња, увођење HACCP и Global GAP стандарда. У тим оквирима примарно је: 
	
– прецизирање технолошких и других стандарда за добијање и очување робне ознаке органски произведеног воћа, поврћа, млека, меса и њихових прерађевина; и
– унапређење услова чувања стајског ђубрива и његове редовне примене у ратарско-повртарској, воћарској и ливадарској производњи, као фактору који условљава не само повећање природне плодности зeмљиштa, већ и посебан квалитет биљних и сточних производа.
Унaпрeђeње људскoг пoтeнциjaлa обезбедиће се подршком развоју мултифункционалне пољопривреде, формирањем услова за диверзификовање економских активности на селу, уз поштовање услова природне средине, унапређивање друштвених и културних функција села, као и обезбеђењем добрих услова живљења сеоског становништва. Доприносећи очувању пејзажа и других просторно хетерогених агроеколошких добара, овакав развојни модел повећава локалне туристичке потенцијале и одговара другим потребама и очекивањима локалне заједнице, а уједно стабилизује економске функције пољопривредних газдинстава. У овом сегменту приоритет има:
– обухватање остарелих пољопривредника и других категорија радно неспособног становништва мерама социјалне политике;
– подршка младим пољопривредницима у преузимању напуштених и старачких газдинстава;
– подршка насељавању млађе популације и пензионера у развојно перспективним селима;
– стручнa oбукa и дифузиja инфoрмaциja зaпoслeнимa у пoљoприврeди и шумaрству;
– побољшање институционaлних и мaтeријaлних прeтпостaвки зa eфикaсaн рaд саветодавне пољоприврeднe службe и осaврeмeњaвaњe оргaнизовaности вeтeринaрскe службe; и 
	
– развиjањe разнoврсних видoва пeрманeнтнoг oбразoвања, стицања нoвих квалификациjа и подржавање других мeра унапрeђивања oпштих услoва живљeња на селу. 
	
У домену доприноса пољопривреде побољшању стања животне средине и заштити предела, приоритет има подршка примени следећих мера: 
	
– спрeчавањe нeпланскoг заузимања пoљoприврeднoг зeмљишта за стамбeну изградњу, инфраструктурнe oбјeктe и другe нeпoљoприврeднe сврхe;
– идeнтификoвањe, заштита и успoстављањe пoсeбних рeжима кoришћeња агроеколошких добара на лoкалитeтима/подручјима са изузeтним прирoдним и културно-историјским врeднoстима;
– евидентирање терена који су угрожени ерозијом, применом неадекватне агротехнике (смањење нивоа органских материја, салинизација, сабијање и слично), присуством опасних и штетних материја у пољопривредном земљишту и води за наводњавање, одливом течног стајњака са сточарских фарми, неадекватним руковањем агрохемикалијама и слично; 
	
– успостављање контроле коришћења/редуковање употребе минералних ђубрива и пестицида у биљној производњи, уз истовремено промовисање метода њихове интегралне примене у процесима техничко-технолошког унапређивања пољопривредне производње;
– елиминисање утицаја аерозагађења и других штетних агенса из окружења на плодност пољопривредног земљишта и здравствени квалитет хране; 
	
– побољшање квалитета пољопривредног земљишта, успостављањем систематске контроле плодности, калцификацијом киселих земљишта, изградњом система за наводњавање, применом одговарајуће агротехнике и подршком спровођењу програма комплексног уређења сеоских атара; и
– очување станишта и предеоних вредности отвореног простора, нарочито у рубним зонама урбаних центара. 
	
1.2. Заштита и коришћење шума, шумског земљишта и ловних подручја
Уређење и коришћење шума и шумског земљишта спроводиће се трајним коришћењем шума на принципима одрживог развоја. 
	
У хоризонту Просторног плана предвиђено је повећање шумовитости подручја Колубарског и Мачванског округа са око 30% на око 37%, односно за око 7%. Увећање степена шумовитости оствариће се пошумљавањем око 400 km2 
	, односно до 2014. године око 65 km2, земљишта најнижег производно-економског потенцијала (претежно 7. и 8. катастарске класе, посебно на теренима са већим нагибом), површина угрожених ерозијом и сливова акумулација.
Заштита и одрживо коришћење шума и шумског земљишта заснива се на:
– унапређивању стања шума – обнављањем природним путем, негом шума, попуњавањем ретких састојина, попуњавањем природних састојина и засада, индиректном конверзијом изданачких шума у високе, мелиорацијом деградираних шума у високопродуктивне састојине, директном конверзијом изданачких шума лошег квалитета и реконструкцијом неквалитетних деградираних високих шума у квалитетније, подржавањем природног обнављања, негом младих и средњедобних састојина и заштитом шума (Табела 12);
– приоритетном пошумљавању 6.540 hа (у делу Мачванског округа 200 ha, а у делу Колубарског округа 6.340 ha);
– заштити шумског земљишта од вода и ерозије на 5.300 hа; и
– задовољавању одговарајућих еколошких, економских и социјалних функција шума.
Taбела 12. Предлог радова и мера за унапређење стања шума




Врста рада (на годишњем нивоу)

Обим радова





Нега новоподигнутих засада

840 hа



Пребирне сече

500 hа



Сеча шума

270.000 m³



Обнова високих шума

2.560 hа



Нега високих шума

15.000 hа



Попуњавање разређених високих састојина 

550 hа



Реконструкција високих деградираних шума

140 hа



Индиректна конверзија изданачких састојина

500 hа



Директна конверзија изданачких шума 

200 hа



Изградња шумских саобраћајница

30 km



У остваривању планираног унапређења стања постојећих шума и повећања површина под шумама примењиваће се следеће мере:
– заштите шума на површини од 139.383 ha – снимање, праћење појаве сушења по степену, интензитету и правцу ширења; противпожарна заштита; мониторинг штеточина ентомолошког и фитопатолошког порекла да би се утврдила прогноза напада и правовремено планирале и организовале одговарајуће мере заштите у условима градације;
– газдовање шумама – организовање чувања шуме и форсирање мера превентивне заштите како се не би нарушила биолошка и еколошка стабилност шума; забрана испаше на површинама где је процес обнављања у току и у шумским културама (према плану гајења шума); заштита подмладка од дивљачи (посебно је важна у деградираним састојинама); уређење сечишта, санирање ветролома и снеголома; одржавање постојећих и изградња нових противпожарних пруга; контролисано коришћење шумских плодова и лековитог биља; рационално коришћење укупних производних потенцијала шума; и
– управљање шумама – стварање ефикасног система подршке приватним власницима шума (подршком оснивања малих и средњих предузећа и компензацијама од стране државе или корисника за штете услед ограничења у коришћењу шума и шумских подручја); усклађивање основа и програма газдовања шумама и планираног развоја туризма и водопривреде, као и са режимима заштите природних и непокретних културних добара. 
	
Одрживо коришћење ловних подручја, развој ловства и управљање ловиштима спроводиће се: очувањем и унапређивањем популације гајених врста дивљачи (по бројности и структури, према динамици популације и степену коришћења); уношењем дивљачи из узгајалишта у ловишта (равномерније у односу на простор; правилније у односу на узраст, време и начин прихватања, пре свега фазанске дивљачи; репатријација аутохтоних врста на њихова станишта); побољшањем станишних услова (увећањем степена шумовитости, подизањем природних склоништа за дивљач); подизањем ловноузгојних и ловнотехничких објеката (хранилишта за длакаву дивљач, хранилишта за пернату дивљач, прихватилишта, високе и ниске чеке/осматрачнице, солишта, појилишта, ловно туристичких објеката); сталним мониторингом популација дивљачи; усклађивањем ловне и осталих делатности у ловишту; организовањем ловног туризма, едукацијом ловних стручњака и ловаца у циљу заштите и узгоја дивљачи, и друго.
1.3. Заштита вода
Заштита квалитета вода заснива се на:
– заштити изворишта регионалних системаза снабдевање водом насеља – водотока у зони постојећих и планираних акумулација на Ваљевским планинама (Рибница, Јабланица, Сушица, и други водотоци) и алувиона Подриња, Мачве и Посавине у I и I/II класи квалитета, као и свих локалних изворишта на подручју Просторног плана; довођењу и одржавању вода Дрине, Јадра и Колубаре до Лајковца у IIа класи квалитета; успостављању и спровођењу режима санитарне заштите изворишта, посебно акумулације „Стуборовни” (у формирању) и локалних изворишта; очувању и унапређењу водених екосистема и повећању њихове биолошке разноврсности; 
	
– одрживом коришћењу локалних изворишта у складу са следећим правилима: експлоатација алувијалних изворишта сме да се обавља само до граница до којих формирање депресионог левка не угрожава еколошке и друге услове у окружењу; захватање из изворишта површинских вода сме да се обавља само до границе која не угрожава проточност водотока низводно од захвата (што се дефинише водним условима, али генерално не сме да буде мања од тзв. мале месечне воде обезбеђености 80%);
– рационалном коришћењу вода за технолошки процес (када није потребан квалитет воде за пиће – вода за расхладне системе, за грубе процесе прања у процесу производње и слично) захватањем из алувиона, који се не користе нити се планирају за снабдевање водом, и из водотока Дрине, Саве и Колубаре, под условом да се обезбеди минимални одрживи проток низводно од водозахвата; као и смањивањем специфичне потрошње воде за технолошке потребе пречишћавањем и рециркулацијом воде;
– примени организационо-економских мера које обухватају: спречавање и смањење загађења вода (примена прописа о транспорту опасних материја у зони изворишта, забрани стављања у промет опасних и загађујућих супстанци за које постоји замена као што су неразградљиви детерџенти, материје са доста фосфора и азота који остану у отпадној води; и друго); примену накнада за загађивање отпадних вода чија висина мора да буде већа од трошкова пречишћавања отпадних вода; увођење мониторинга квалитета вода; развој индустрија које не захтевају веће количине технолошке воде и не производе веће количине отпадне воде у сливовима изворишта републичког значаја; и друго; 
	
– примени водопривредних мера, које подразумевају повећање малих вода и управљање квалитетом наменским испуштањем чисте воде, што ће бити омогућено по завршетку пуњења акумулације „Стуборовни” која омогућава потпуно годишње, па делом чак и вишегодишње, регулисање протока, то јест омогућава активно управљање стањем квалитета воде у реци Колубари уз примену одговарајућих технолошких мера заштите; и
– примени технолошких мера које обухватају потпуну санитацију насеља, обновом и проширењем канализационих система и изградњом ППОВ општег типа у свим урбаним центрима и насељима са више од 5 000 еквивалентних становника, приоритетно у насељима која су ослоњена на мале водотоке, и санитацијом осталих насеља, приоритетно у ужим зонама заштите изворишта; у насељима која су ослоњена на мале водотоке неопходна су ППОВ са високим степеном пречишћавања и продуженом биоаерацијом како би се остварио доста строг захтев излазног квалитета воде из ППОВ (БПК5 ≤ 4 mg O2/L), који је потребан за остварење тражене IIa класе вода малих водотока у маловодним месeцима; индустрије које своје отпадне воде упуштају у градску канализацију морају их пречишћавати до нивоа квалитета који је у складу са Правилником о максимално допустивим концентрацијама опасних материја које се смеју испуштати у канализационе системе насеља. 
	
Заштита од вода заснива се на:
– примени хидротехничких мера: пасивиних мера заштите – одржавањем насипа, обалоутврда и регулационих радова дуж Дрине, Саве (неопходна реконструкција насипа), Колубаре, и извођењем неопходне регулације на притокама реке Колубаре (Тамнави, Убу, Љигу и Топлици) и реци Јадар, као и обновом дренажних система за прихватање унутрашњих провирних и бујичних вода у Мачви, Посавини и Подрињу; активних мера заштите (акумулације и ретензије) – ублажавањем поплавног таласа у акумулацијама „Стуборовни” и „Паљуви Виш”, и планираним каскадама на Дрини; као и других мера заштите које обухватају техничке, биотехничке и биолошке радове;
– примени организационих мера за планско уређење и изградњу насеља, забраном и контролом изградње нових и ширења постојећих урбаних и руралних насеља, привредних и инфраструктурних објеката у зонама угроженим од поплава (великих вода вероватноће 0,5%); и
– успостављању контроле и планског усмеравања експлоатације грађевинских материјала из речних корита, приоритетно Дрине, у складу са принципима контролисаног управљања речним наносом, то јест нормализације режима проноса наноса у циљу ублажавања и отклањања морфолошких деформација корита које угрожавају регулационе објекте и мостове.
1.4. Одрживо коришћење геолошких ресурса
Основно планско опредељење јесте одрживо коришћење енергетских19, металичних и неметаличних минералних сировина на подручју Просторног плана, које ће се усклађивати са општом концепцијом коришћења минералних ресурса Републике Србије. 
	
Одрживо коришћење минералних сировина заснива се на:
– отварању лежишта борних и литијских минерала у долини реке Јадар и дефинисању експлоатационих резерви на осталим локалитетима на којима је истраживање у току;
– дефинисању резерви виших категорија на основу детаљних геолошких и металогенетских истраживања лежишта антимона у зони Зајаче, Крупња, Рујевца и другим зонама, олова и цинка у зони Великог Мајдана; као и на окончању осталих основних и детаљних геолошких, металогенетских и хидрогеолошких истраживања;
– стимулисању отварања нових погона за експлоатацију геолошких грађевинских материјала, пре свега на трасама будућих саобраћајница;
– ревитализацији технолошких процеса у експлоатацији и металуршкој преради металичних минералних сировина, пре свега модернизацијом флотација;
– примени принципа потпуности и комплексности који подразумева искоришћавање основних минералних сировина из лежишта, као и свих пратећих компоненти које се могу рентабилно екстраховати, уз посебан нагласак на бочне и подинске стене лежишта које се често могу користити као грађевинско-технички камен или у друге сврхе;
– принципу минимизирања техногеног отпада и његове трансформације у техногену сировину која се користи у одговарајућем производном процесу;
– контролисању постојећих одлагалишта јаловине, са циљем одржавања квалитета површинских токова и њихове заштите;
– избегавању инсталирања нових прерадних капацитета (флотације, топионице и слично) металичних руда у близини заштићених подручја природних вредности и непокретних културних добара и изворишта водоснабдевања;
– ревитализацији простора после завршетка експлоатације минералних сировина;
– пројектима који минимално угрожавају животну средину, применом тзв. „зеленог инжењерства” и „технологије без или са минимумом отпадака”, нарочито у новим погонима за експлоатацију минералних сировина;
– стимулисању рударства малих капацитета, односно оптималног коришћења малих лежишта, посебно ретких метала и квалитетнијег грађевинско-техничког камена;
– стратегији и дугорочним плановима образовања потребних кадрова за геолошка истраживања, рударство, металургију и друге релевантне струке, имајући у виду и локалне образовне институције и структуре; и
– дугорочној стратегији давања истражних права и, првенствено, концесија за истраживање и експлоатацију минералних сировина, полазећи од републичких и локалних интереса и услова заштите животне средине. 
	
На основу службене евиденције катастра експлоатационих поља који се води у министарству надлежном за рударство и енергетику, постојећа експлоатациона поља на подручју Просторног плана приказана су у Табели 13.
Табела 13. Експлоатациона поља




Р.б.

Предузеће

Број експлоатационог поља

Лежиште

Сировина





1.

Предузеће Југокоп-Подриње д.о.о. Шабац

495

Чиљковић – Дуге Шуме

кречњак



2.

Предузеће Интер Коп д.о.о. Шабац

465

Волујац

кречњак



3.

Предузеће Интер Коп д.о.о. Шабац

503

Заблаће

кречњак



4.

Топ Калк д.о.о. Владимирци

403

Јазовник

кречњак тгк



5.

Копови УБ а.д. Уб

439

Авала

кварцни песак



6.

Рудници неметала Ваљево

266

Чучуге

песак



7.

Рудници неметала Ваљево

255

Чучуге

неметали



8.

Нискоградња УБ, Уб

417

Бобија II Чучуге

доломит



9.

Копови УБ а.д. Уб

453

Бој Брдо

керамичке глине



10.

Рудници неметала Ваљево

162

Слатине

кварцни песак и литске глине



11.

Тамнавски рудници лигнита, Уб

57


угаљ



12.

Гугњевац д.о.о. Уб

449

Гугњевац

кварцни песак



13.

Рударско енергетско индустријски комбинат Колубара, Вреоци


321А

Западно поље

угаљ



14.

Тамнавски рудници лигнита, Уб

56


лигнит



15.

Трудбеник, Уб

440

Богдановица

опекарска глина



16.

Леон

513

Провалије

кварцни песак



17.

Ауто Коп, Љиг

491

Камењак

кречњак



18.

Ива Аграр, Лајковац

535

Бајевац

кречњак тгк



19.

ОМГ Интекс д.о.о. Брајковац

533

Степање – Дрењак

кречњак тгк



20.

ЛДВ Коп, Београд

517

Брдањак

кречњак тгк



21.

Ива Аграр, Лајковац

458

Остреж

кречњак



22.

АД Колубара ИГМ, Вреоци

282

Непричава

кречњак



23.

ДОО Борверк

502,

Словац

кречњак



24.

АД Колубара ИГМ, Вреоци

553

Мајдан – Ћелије

кречњак



25.

Љуша Транс д.о.о. Вреоци

449

Велика Стена

кречњак



26.

Копови УБ а.д. Уб

365А

Боговођа

кварцни шљунак и песак



27.

Каолин ад, Ваљево

435

Палеж

кварцни песак



28.

РО Гранит Пештер, Љиг

310

Моравци

туфови



29.

Индустрија грађевинског матeријала Гранит

294

Љута Стена код Славковице

дацит



30.

ДР Гранит Пешчар, Љиг

152б

Рујевац

кречњак



31.

Предузеће за производњу Пешчар, Љиг

152

Љиг

мермерисани кречњак



32.

Рудист инжењеринг д.о.о.

486,

Трнова коса

кречњак



33.

Инграп-омни д.о.о.

563

Струганик

кречњак



34.

АД Војпут, Суботица

457

Дреновац

кречњак



35.

Церапром д.о.о.

547

Топлички вис

кречњак ТГК



36.

Колубара – Осеченица

399

Рујевачки Крш

сировина кречњак



37.

Рудници и индустрија ватросталног материјала

190

Дивчибаре

магнезит



38.

Копови УБ а.д. Уб

365a

Боговађа код Лајковца

кварцни шљунак и песак



39.

Шумадија пут д.о.о.

461

Забрдица

доломит



40.

Бексатон д.о.о.

441

Козличић

кречњак



41.

Аутотранспорт д.о.о.Ваљево

519

Катића мајдан

кречњак



42.

Ваљево пут а.д

529

Балиновић

доломит



43.

ЈП Колубара – Ровни Ваљево

469

Стубо

доломит



44.

Минерал коп д.о.о.

487

Равње

кречњак



45.

Рудници неметала Ваљево

184

Ваљево

кварцни песак



46.

Рудници неметала Ваљево

146


кварцни песак



47.

Чубрица коп д.о.о.

446Б

Чубрица

кречњак



48.

Камен нимбес д.о.о.

446А

Крст

кречњак



49.

Кат компанија д.о.о.

532

Каменитовац

кречњак тгк



50.

Ерозија Ваљево

370

Подбукови код Бачевца

кречњак



51.

Бобија, Љубовија

110

Љубовија

барит



52.

Рударско металурско хемијски комбинат олова и цинка Трепча


291

Тисовик

Pb



53.

Теко мининг д.о.о.

290

Крш

дацит



54.

Дрвофлуорит д.о.о. Шабац

322

Виногради – Рујевац

Sb



55.

Рудник олова и цинка Велики Mајдан

245

Велики Мајдан

Pb, Zn, Cu



56.

Стобекс д.о.о.

541

Амајић

кречњак



57.

Зајача инг д.о.о. Лозница
ДП Равнаја, Мали Зворник

490
368

Чот
Бучевачки поток

мермер
кречњак



58. 

МР мермер а.д.

436

Лисина код Радаља

мермер



59.

Зајача, рудници и топионица антимона, Зајача

15

Брасина, Крупањ

Sb



60.

Станковић гранит д.о.о.

534

Пецково брдо

кречњак тгк



61.

Станковић гранит д.о.о.

479

Равнаја

гранодиорит



62.

Зајача, рудници и топионица антимона, Зајача

16

Централни ревир, Зајача

Sb



63.

Зајача, рудници и топионица антимона, Зајача

306

Долић

Sb



64.

Зајача, рудници и топионица антимона, Зајача

14

Столице

Sb



65.

Гранодиорит – Круп д.о.о. Нови Сад

528

Градац

кречњак тгк



66.

ЈП Град, Лозница

556

Воћњак

доломит



67.

Алас холдинг а.д. Шабац

505

Бели мајдан

каолинитисани гранит



68.

Геоцемент д.о.о. Нови Сад

549

Вранчина – Бабића мајдан код Градојевића

сировина кречњак тгк



69.

Рудници неметала Тамнава, Коцељева

160

Матића брдо

керамичка глина



70.

Алас холдинг а.д. Шабац

347

Коцељева

глина



71.

Хемијска индустрија Зорка, Шабац

187

Дамњановића брдо

керамичка и каолинска глина



72.

ХК Зорка а.д. – неметали и грађевински материјали

278

Јовановића брдо

глина



73.

Алас холдинг а.д.

492

Збегови

опекарска глина



74.

Про-калк д.о.о.

397

Шешевица

кречњак



75

Каолин Ваљево

392

Крањани

каолинисана глина



76.

Занатско предузеће за производњу прераду и услуге „Подгорац”


188

Ваљево

керамичка глина



Оверене резерве минералних сировина на подручју Просторног плана приказане су у Табели 14.
Табела 14. Оверене резерве минералних сировина




Р.б.

Предузеће

Локалитет

Сировина





1.

Петро-Коп д.о.о. Шабац

Чуљговиц Дуге – Шуме

кречњак, тгк



2.

Интер-Коп, д.о.о. Шабац

Варошко брдо – Метковић

кречњак тгк



3.

Интер-Коп, д.о.о. Шабац

Волујац

кречњак



4.

Интер-Коп, д.о.о. Шабац

Заблаће

кречњак



5.

Интер-Коп, д.о.о. Шабац

Заблаће

кречњак



6.

Топ-Калк д.о.о.

Јазовник

кречњак као карбонатна сировина



7.

Копови а.д.

Резинац

кварцни ливачки песак



8.

Леон УБ

Гумниште

кварцни песак



9.

Леон УБ

Гумниште

керамичка глина



10.

Копови а.д. Уб

Авала

кварцни песак



11.

Копови а.д. Уб

Чучуге

кварцни песак



12.

Нискоградња УБ

Бобија 2

доломит



13.

Копови а.д. Уб

Бој брдо

керамичка глина



14.

Копови а.д. Уб

Слатина

керамичка глина и кварцни песак



15.

Копови а.д. Уб

Слатина 4

кварцни песак



16.

ПБ Рударски басен Колубара, Лазаревац

Тамнава – Западно поље

лигнит



17.

ЈП РБ Колубара- површински копови

Колубарски басен поље Ф

лигнит



18.

ЕПС, ЈП Рударски басен Колубара

Тамнава – Источно поље

угаљ



19.

Ауто-Коп д.о.о. Љиг

Камењак

кречњак тгк



20.

Ива Аграр д.о.о. Лајковац

Баљевац

кречњак



21.

ОМГ Интекс д.о.о. Брајковац

Степање – Дрењак

кречњак



22.

ЛДВ-Коп, Београд

Брдањак

кречњак тгк



23.

Ива-Аграр д.о.о. Лајковац

Остреш

кречњак



24.

Колубара ИГМ

Непричава

кречњак



25.

Гранит Пешчар, Љиг

Виногради, село Лозница код Лајковца

кречњак тгк



26.

Борверк д.о.о. Лајковац

Словац

кречњак



27.

Колубара ИГМ а.д.

Мајдан Челије код Лајковца

кречњак као тгк



28.

РБ Колубара, Лазаревац,

Јеремића Мајдан

кречњак



29.

Љуша Транс д.о.о. Вреоци

Велика Стена Пепењевац

кречњак



30.

Неметали а.д; Ваљево

Боговођа

кварцни шљунак и песак



31.

Рудник Неметала а.д. Ваљево

Боговођа

кварцни шљунак и песак



32.

Гранит пешчар а.д. Љиг

Љута стена Славковица

дацит



33.

Гранит пешчар а.д. Љиг

Рујевац, село Ба код Љига

кречњак тгк



34.

Рудинст инжењеринг, Београд

Трнова коса

кречњак



35.

Инграп-омни д.о.о.

Струганик

кречњак агк и тгк



36.

Војпут а.д. Суботица

Дреновац

кречњак као тгк



37.

Церапром д.о.о.

Толички Вис

кречњак тгк



38.

Донт плус д.о.о.

Јазине

кречњак



39.

Колубара – Осечина д.о.о. Мионица

Рујевачки крш

кречњак



40.

Десунто д.о.о.

Главица – Бојиновићи

кречњак као тгк



41.

Предузеће Ракић ДС д.о.о. Бранковина

Бобије

кречњак



42.

Бексатон д.о.о. Ваљево

Козличић

кречњак



43.

Ваљево Пут ад, Ваљево

Балиновић

доломит



44.

ЈП Ровни Колубара, Ваљево

Стубо

доломит



45.

Компакт- Инвест д.о.о. Београд

Равње

кречњак



46.

Холцим д.о.о.

Вучјак

кречњак тгк



47.

Ваљевопревоз, Ваљево

Чубрица

кречњак



48.

Ваљевопревоз, Ваљево

Крст

кречњак



49.

Кат компанија д.о.о. Ваљево

Каменитовац

кречњак тгк



50.

Ерозија а.д. Ваљево

Подбукови

кречњак



51.

Алпина гранит а.д.

Крш

дацит



52.

Стражевица каменолом д.о.о. Стражевица

Крш

дацит као тгк



53.

Стобекс д.о.о. Лозница

Амајић

кречњак тгк



54.

Равнаја Мали Зворник

Бучевски поток

кречњак тгк



55.

МР Мермер а.д. Мали Зворник

Лисина

мермер



56.

Град Кооп д.о.о. Београд

Грановине

кречњак



57.

ЈП Град

Воћњак

доломит



58.

Завод за пољопривреду Лозница д.о.о.

Добриловићи – Тршић код Лознице

кречњак као карбонатна сировина



59.

Геоцемент д.о.о. Нови Сад

Вранчина – Бабића мајдан код Градојевића

кречњак тгк



60.

Алас холдинг д.о.о. Нови Сад

Беле воде код Доњег Црњева

керамичка и опекарска глина



61.

Зорка – неметали а.д. Шабац

Латковац

опекарска глина



62.

Алас холдинг а.д. Нови Сад

Јовановића брдо

керамичка и опекарска глина



63.

Алас холдинг а.д. Нови Сад

Јовановића брдо – унутрашње одлагалиште

керамичка и опекарска глина



64.

Зорка – неметали а.д. Шабац

Збегови,

керамичка глина



65.

Отпад – промет д.о.о. Коцељева

Кленовица 1

кречњак



66.

Отпад – промет д.о.о. Коцељева

Кленовица 2

кречњак



67.

Про калк д.о.о. Галовић

Шешевица код Шабачке Каменице

кречњак као тгк



68.

Каолин а.д. Ваљево

Крањани – запад

сировина кварцни песак



69.

Каолин а.д. Ваљево

Крањани – исток

кварцни песак



70.

Каолин а.д. Ваљево

Крањани – Миличица

керамичка глина



На подручју Просторног плана министарство надлежно за рударство и енергетику одобрило је извођење геолошких истраживања минералних ресурса на више локалитета приказаних у Табели 15.
Табела 15. Одобрење за извођење геолошких истраживања минералних ресурса




Р.б.

Предузеће

Локалитет

Сировина





1.

ПД „Нафтна индустрија Србије” а.д. Нови Сад

Одобрено извођење геолошких истраживања јужно од Саве и Дунава, на истражном простору који се у регистру истражних простора води под бројем 1915.


Нафта и гас



2.

LithiumLi Balkan д.о.о.

Петловача – Шабац

B, Li



3.

LithiumLi Balkan д.о.о.

Јаловик

B, Li



4.

LithiumLi Balkan д.о.о.

Мривска

B, Li



5.

Ultra Balkans д.о.о.

Коцељева

B, Li



6.

LithiumLi Balkan д.о.о.

Радуша

B, Li



7.

Копови а.д.

Резинац

кварцни ливчки песак и керамичке глине



8.

РБ Колубара д.о.о. Лазаревац

Радљево

угаљ



9.

ЕПС, РБ Колубара д.о.о.

Радљево – Север

угаљ



10.

ФГМ Трудбеник, Уб

Богдановића поље 1

опекарска глина



11.

ФГМ Трудбеник, Уб

Богдановица

опекарска глина



12.

ФГМ Трудбеник, Уб

Богдановица 3

опекарска глина



13.

Леон, Уб

Провалије

кварцни песак



14.

Кварц-Санд доо, Лазаревац

Липар

песак



15.

Каолин а.д., Ваљево

Палеж

кварцни песак и шљунак



16.

Порла траде д.о.о.

Жуто брдо

песак



17.

LithiumLi Balkan д.о.о.

Љиг

B, Li



18.

LithiumLi Balkan д.о.о.

Ваљевско-мионички басен

B, Li



19.

LithiumLi Balkan д.о.о.

Лукавци (Дивци)

B, Li и пратеће асоцијације



20.

Шумадија пут д.о.о. Рипањ

Забрдица

доломит као тгк



21.

Stone-Cop д.о.о. Ваљево

Крстивојевића мајдан код Ваљева

доломит као тгк



22.

Бексатон д.о.о. Београд

Козличић

кречњак тгк



23.

Rio Sava exploration д.о.о.

Осладић

Li, В и пратећи елементи



24.

Аутотранспорт д.о.о. Ваљево

Катића мајдан

кречњак



25.

Empire Mining SR д.о.о

Јабланка и Повлен

Cu и пратећи метали



26.

Путеви АД Ужице

Стублички Висови

дијабаз



27.

Ваlkan ехрloration and mining д.о.о. Београд

Торничка бобија

Pb, Zn, Cu



28.

Велики Мајдан д.о.о. Љубовија

Новаковићи

Zn, Cu



29.

Концерн Фармаком МБ, Шабац

Рујевац

Sb, Zn и пратећи метали



30.

Дрвофлуорит д.о.о. Шабац

Виногради – Рујевац

Sb



31.

Концерн Фармаком МБ, Шабац

Рујевац




32.

Велики Мајдан д.о.о. Љубовија

Велики Мајдан

Pb, Zn



33.

Новаковић – Метали д.о.о. Љубовија

Млаква и Крам

Cu и пратећа минерализација



34.

Металфер д.о.о. Сремска Mитровица

Борањски гранодиоритски масив

Fе и пратећи метали



35.

Предузеће Металфер д.о.о. Сремска Митровица

Мајдани

руда гвожђа



36.

Ваlkan exploration and mining д.о.о., Београд

Доња Трешњица

Pb, Zn, Au, Аg



37.

Cherry minerals д.о.о.

Доња Трешњица

Pb, Zn, Au, Аg



38.

Предузеће Зајача инг д.о.о. Лозница

Чот – Трешњица




39.

Кoнцерн Фармаком МБ

Заворје, Штира, Брасина

Sb, Pb, Zn



40.

Станковић гранит

Пецково брдо

кречњак



41.

Станковић – гранит д.о.о. Мали Зворник

Равнаја

гранодиорит тгк



42.

Концерн Фармаком МБ

Столице – Кик – Долић

Sb



43.

Предузеће ПГП архитектон, Нови Сад

Градац

кречњак тгк



44.

Фармаком МБ, Шабац

Равнаја

флуорит, Pb, Zn



45.

Фармаком МБ, Шабац

Бела Црква




46.

Rio Sava exploration д.о.о. Београд

Јадар

B, Li



47.

Lithium Li Balkan д.о.о. Београд

Јадарски басен

В, Li



48.

Lithium Li Balkan д.о.о. Београд

Бадање

В, Li и пратеће асоцијације



49.

Алас холдинг, Нови Сад

Бели мајдан

каоилинитисани гранит



50.

Adriatic mines д.о.о. Земун

Алувион Лешнице и Цернице на подручју Цера

калај и пратећи метали



51.

Каолин а.д. Ваљево

Брезаци

керамичка глина



52.

Алас холдинг, Нови Сад

Брезаци

опекарска глина



Подручје Просторног плана је изузетно атрактивно са геолошког и рударског аспекта услед изразитог богатства минералним сировинама, тако да се број истражних и експлоатационих поља стално повећава. 
	
Табела 16. Истражна и експлоатациона поља подземних вода




Р.б.

Катастарски број

Назив предузећа

Општина / Град

Локалитет

Тип подземне воде

Тип одобрења





1.

V-571

Elixir Food д.о.о.

Шабац

Извориште фирме Elixir Food д.о.о

питка вода

Подручје истраживања



2.

V-625

ЈКП Дрина

Мали Зворник

Извориште у насељу Доња Трешњица 

питка вода

Подручје истраживања



3.

V-605

ЈП Дирекција за урбанизам, грађевинско земљиште, путеве иизградњу Ваљева


Ваљево

Извориште у селу Пауна

термална вода

Подручје истраживања



4.

V-662

ЗМКР Аца Петловача

Шабац

Извориште у Петловачи

питка вода

Подручје истраживања



5.

V-568

ЈКП Водовод Шабац

Шабац

Извориште Мали Забран

питка вода

Подручје истраживања



6.

V-690

ВОДАВОДА д.о.о.

Мионица

Извориште у атару села Горња Топлица 

термална вода

Подручје истраживања



7.

V-656

ЈП Водовод и канализација Лозница

Лозница

Извориште Зеленика и Горње поље

питка вода

Подручје истраживања



8.

V-617

ПД Рударски басен Колубара д.о.о.

Уб

Извориште Калинић 

питка вода

Подручје истраживања



9.

V-583

Семенарство д.о.о.

Шабац

Извориште предузећа Семенарство д.о.о.

питка вода

Подручје истраживања



10.

V-685

ЈП Дирекција за урбанизам, грађевинско земљиште, путеве и изградњу Ваљева


Ваљево

Извориште у насељу Дивчибаре

питка вода

Подручје истраживања



11.

V-611

Дуња Д д.о.о.

Мионица

Извориште предузећа Дуња Д

питка вода

Подручје истраживања



12.

V-579

Виндија д.о.о.

Лајковац

Извориште фарме бројлера у Рукладама 

питка вода

Подручје истраживања



13.

V-684

ЈП СРПЦ Милан Гале Мушкатировић

Ваљево

Извориште у туристичком насељу Дивчибаре 

питка вода

Подручје истраживања



14.

V-695

Zorka Pharma Hemija д.о.о.

Шабац

Извориште Zorka Pharma Hemija

питка вода

Подручје истраживања



15.

V-568

ЈКП Водовод Шабац

Шабац

Извориште Табановић

питка вода

Подручје истраживања



16.

V-612

ВОДАВОДА д.о.о.

Мионица

Извориште у Горњој Топлици

термална вода

Подручје истраживања



17.

V-586

Општина Богатић

Богатић

Извориште у Богатићу (Бунар ББ-1)

термална вода

Подручје истраживања



18.

V-631

ЈКП Водовод Мионица

Мионица 

Извориште Ћекова чесма у насељу Крчмар

питка вода

Подручје истраживања



19.

V-663

ПД Рударски басен Колубара д.о.о.

Уб

Извориште Паљуви- Виш, Колубара

питка вода

Подручје истраживања



20.

Е-105

Горење апарати за домаћинство д.о.о.

Ваљево

Извориште предузећа „Горење апарати за домаћинство” д.о.о.


питка вода

Експлоатационо поље



21.

Е-51

Термална Ривијера д.о.о.

Богатић

Извориште термалне Ривијере, Е-51

термоминерална вода

Експлоатационо поље



22.

E-60

Мигрос д.о.о.

Љиг

Извориште Мигрос у Славковици

подземне воде

Експлоатационо поље



23.

E-29

ПМВ Троноша

Крагујевац

Врело Девет Југовића код манастира Троноша

питка вода

Експлоатационо поље



24.

E-71

Podgorina Frucht д.о.о.

Осечина

Извориште Остружњачка река – бунар Подгорина

питка вода

Експлоатационо поље



25.

E-3/1

Д.Д. ПИК 7.јули

Владимирци

Подручје општине Владимирци, Бунар ИБДц-1

термална вода

Експлоатационо поље



26.

Е-5/1

ПУП Врујци д.о.о.

Мионица

Подручје Бање Врујци (ИЕ бунар БВ-1) Горња Топлица

термоминерална вода

Експлоатационо поље



27.

Е-13/лист 442

Premium liquid д.о.о.

Мионица

Извориште Горња Топица (бунар Б-2)

питка вода

Експлоатационо поље



28.

Е/02 лист 471

ОД Еол Ивањица 

Богатић

Извориште у Селу Дубље (бунар ИЕБС3-1/2002)

термална вода

Експлоатационо поље



29.

Е-41

МИОНИ д.о.о. – Нови Београд

Мионица

Село кључ (бунар 
Рај-4)

подземне воде

Експлоатационо поље



30.

Е-17 

Кључка Врела

Мионица

Село Кључ (Бунар Рај-3)

питка вода

Експлоатационо поље



31.

Е-01/лист 473

ЛА ВЕРДУРА д.о.о.

Богатић

Бунар ББ-2, насеље Бељиште 

термална вода

Експлоатационо поље



–––––––––––––––
19 Обрађено у делу о енергетици и енергетској инфраструктури.
 
2. Развој становништва, мреже насеља и јавних служби
2.1. Становништво
У условима када старење становништва постаје главна одредница развоја популације и опадања природног прираштаја, реално је очекивати да у скоријој будућности природна компонента настави да испољава негативна кретања започета деведесетих година прошлог века, и да у већој мери од механичког прилива утиче на укупан ток демографских кретања на подручју Просторног плана. Миграторна компонента ће на дужи рок одиграти пресудну улогу у демографском опоравку који подразумева просто обнављање становништва, односно његове позитивне квантитативне промене. То не искључује потребу хитног спровођења мера за подстицање рађања и побољшања квалитета живота подстицањем запошљавања и побољшањем материјалног положаја становништва, нарочито младог и фертилног становништва. 
	
Задржавање стационарне популације почиваће на јачању поларизацијског утицаја урбаних центара, пре свега Ваљева, Шапца и Лознице, заустављању и промени тока негативних демографских процеса и смањењу сиромаштва становништва различитим подршкама најнеразвијенијим општинама, руралном и приграничном подручју. Очекује се повећање степена урбанизације подручја које ће допринети унапређењу образовне и економске структуре становништва, с једне стране, али и наставку миграција радно способног становништва са дела руралног подручја, нарочито у централном и јужном делу подручја Просторног плана.
Имајући у виду пораст удела старог становништва, укључујући и пензионисане повратнике из иностранства, потребно је омогућити пуну интеграцију и партиципацију старијих лица у заједници и прилагођавање специфичностима животних услова и потреба које се јављају у старости, уз промовисање међугенерацијске и интрагенерацијске солидарности и помоћи све бројнијим старачким домаћинствима са једним или два члана. У складу са већ исказаним трендом продужетка радне активности старијег становништва у пољопривреди, очекује се да и у другим делатностима дође до продужења ефективног радног века, уз ослонац на реалне могућности обављања радне активности за старију популацију која може бити економски продуктивна. Имајући у виду број избеглих и интерно расељених лица на подручју Просторног плана, посебно питање тиче се креирања услова за њихово задржавање и наставак интеграције у укупну популацију.
2.1.1. Пројекција становништва20 2016. и 2025. године
Планска пројекција становништва полази од претпоставке повећања атрактивности подручја за насељавање остваривањем кључних планских опредељења, концепција и решења. Међутим, треба имати у виду да у периоду наглашеног слабљења популационог раста због смањења броја особа у репродуктивном периоду, уз све мере подстицања рађања, раста запослености, односно расположивих радних места, након што би се остварило увећање броја деце, и даље је потребно да прође дуг временски период како би се достигла њихова репродукциона зрелост и тако допринело убрзању раста укупног становништва. Имајући то у виду, и уз претпоставку да неће доћи до обимног спољног прилива миграната млађих старосних категорија, у периоду до 2025. године ће се наставити опадање броја становника у оба управна округа (нешто бржим темпом у Колубарском него у Мачванском управном округу) и у обухваћеним општинама (градовима). Према пројекцији, број становника на планском подручју ће опасти у апсолутном износу за око 9 000 становника од 2011. до 2016. године, односно за око 25 000 становника до 2025. године, то јест за око 5% у периоду од 2011. до 2025. године (Табела 17).
Табела 17. Пројекција и индекси промене броја становника до 2025. године




Општина, Град, Управни округ, 
подручје Просторног плана

Популационо стање

Пројекција становништва

Индекси промене броја становника



Попис 2002.

Попис 2011.*

2016.

2025.

2016/02

2025/02

2016/11

2025/11



Град Ваљево

96 761

90 301

88 500

85 000

91,46

87,85

98,01

94,13



Општина Лајковац

17 062

15 341

15 100

14 500

88,50

84,98

98,43

94,52



Општина Љиг

14 629

12 730

12 300

11 500

84,08

78,61

96,62

90,34



Општина Мионица

16 513

14 263

13 800

13 000

83,57

78,73

96,75

91,14



Општина Осечина

15 135

12 571

12 000

11 000

79,29

72,68

95,46

87,50



Општина Уб

32 104

29 022

28 300

27 000

88,15

84,10

97,51

93,03



Колубарски управни округ

192 204

174 228

170 000

162 000

88,45

84,29

97,57

92,98



Општина Богатић

32 990

28 879

28 400

27 500

86,09

83,36

98,34

95,22



Општина Владимирци

20 373

17 291

16 500

15 000

80,99

73,63

95,43

86,75



Општина Коцељева

15 636

13 155

12 900

12 500

82,50

79,94

98,06

95,02



Општина Крупањ

20 192

17 398

16 800

16 000

83,20

79,24

96,56

91,96



Град Лозница

86 413

78 788

78 300

77 500

90,61

89,69

99,38

98,37



Општина Љубовија

17 052

14 424

13 500

12 500

79,17

73,31

93,59

86,66



Општина Мали Зворник

14 076

12 496

11 900

11 000

84,54

78,15

95,23

88,03



Град Шабац

122 893

115 347

114 500

113 000

93,17

91,95

99,27

97,97



Мачвански управни округ

329 625

297 778

292 800

285 000

88,83

86,46

98,33

95,71



Подручје Просторног плана

521 829

472 006

462 800

447 000

88,69

85,66

98,05

94,70



* Први резултати Пописа становништва из 2011. године, Република Србија – РЗС, 2011. године
–––––––––––––––
20 Пројекција становништва 2016. и 2025. године, којој полазиште представља реално стање депопулације на нивоу оба управна округа планског подручја, рађена је применом комбинације декомпонованог приступа у изради аналитичке пројекције и математичких метода пројекције становништва. Пројекција је дата на нивоу општина, односно градова који чине Колубарски и Мачвански управни округ, а подаци о пројектованом броју становника на нивоу управних округа и подручја Просторног плана добијени су збрајањем појединачних резултата пројекције на нивоу општина (градова). У пројекцију су укључена три фактора демографског развитка: ниво фертилитета (узимајући у обзир хипотезу о средњем фертилитету на нивоу 1,6 детета по жени), очекивано трајање живота и хипотеза о миграцијама (на основу претпостављеног миграционог салда по старосним групама становништва).
2.2. Мрежа центара и насеља
2.2.1. Развој мреже насеља
Према ППРС, на подручју Просторног плана налазе се три центра националног значаја (Ваљево, Шабац и Лозница), док су у непосредном окружењу још три (Сремска Митровица, Ужице и Чачак). Ови урбани центри су уједно и центри функционалних урбаних подручја (у даљем тексту: ФУП). ФУП Ваљева припада општини Мионица, са претпоставком да ће се проширити и на општину Лајковац (до 2020. године). ФУП Шапца припадају општине Владимирци и Богатић, док ФУП Лознице припадају општине Мали Зворник и Крупањ. Општине Уб и Љиг припадају ФУП Београда.
Кохерентнија просторно-функцијска организација мреже насеља на подручју Просторног плана заснована је на вишестепеној хијерархији центара у мрежи насеља:
1) у првој хијерархијској равни су регионални центри Ваљево и Шабац, сличних функцијских капацитета чије зоне утицаја доминирају у окрузима и на подручју Просторног плана; 
	
2) у другој хијерархијској равни је субрегионални центар Лозница, који интегрише Мали Зворник, Крупањ и Љубовију, а има значај у трансграничној сарадњи. Обезбедиће се подршка развоју субрегионалних функција Лознице, нарочито у домену јавних служби и регионалног развоја, као и децентрализацијом појединих послова републичких органа;
3) у трећој хијерархијској равни су локални центри I реда: Уб и Лајковац који остварују локални утицај на насеља својих општинских територија и интеграцију са београдском агломерацијом;
4) у четвртој хијерархијској равни су локални центри II реда: Богатић, Владимирци, Коцељева, Крупањ, Љиг, Мионица, Мали Зворник и Осечина, који остварују локални утицај на насеља својих општинских територија и поједина насеља суседних општина/градова; и
5) у петој категорији су микроразвојни центри у које спадају урбана и рурална насеља која су центри заједница насеља са општим или специфичним функцијама. Бања Ковиљача, Бања Врујци и туристички центар Дивчибаре су центри са специфичним туристичким функцијама, који имају предиспозиције да у будућности остваре функције субрегионалног значаја. 
	
Планско опредељење је да функције микроразвојних центара имају градски/општински супцентри, и насеља са специфичним функцијама. Остали значајни центри заједница насеља биће утврђени просторним плановима јединица локалних самоуправа. Овим просторним планом препознати су следећи супцентри и насеља са специфичним функцијама:
– у граду Ваљеву – супцентри Попучке и Дивци, и насеља са специфичним функцијама: Дивчибаре (туризам), Бранковина (културно наслеђе), насеље Петница (научно-истраживачки и туристичко-спортско-рекреативни центар) и насеље Таор (експлоатација бакра и племенитих метала);
– у граду Лозници – субцентри Лешница, Бања Ковиљача (специфична функција – бањско место) и Зајача (рударско место), насеља са специфичним функцијама Текериш и Тршић (културно-историјско наслеђе);
– у општини Љиг – насеља са специфичним функцијама Белановица (туризам и рекреација), Славковица и насеље Ба (планински туризам);
– у општини Мионица – насеља са специфичним функцијама Бања Врујци/Горња Топлица (бањски туризам) и Струганик (меморијални комплекс);
– у општини Осечина – насеље са специфичним функцијама Пецка (здравствени туризам и дечији рекреативни центар); и
– у општини Уб – насеља са специфичним функцијама Докмир (риболов) и Паљуви (рекреација на води).
Функције микроразвојних центара ће у неким случајевима превазилазити општинске/градске границе и имати шири утицај (између две или чак три јединице локалне самоуправе), сходно морфолошким предиспозицијама терена, али и традиционалним усмереностима становништва. 
	
Развој Колубарског лигнитског басена имаће знатног утицаја на будући развој насеља у зони планираних рударских радова и у зони утицаја површинских копова: Радљево, Шарбане, Каленић, Бргуле, Стубленица и Паљуви. Просторним планом подручја експлоатације Колубарског лигнитског басена утврђени су критеријуми за организовано (заједничко) пресељење становништва (око 2 100 становника), односно насеља или делова насеља из зоне планираних рударских радова. Општина Уб, у сарадњи са Привредним друштвом Рударског басена „Колубара”, понудила је организовано пресељење домаћинстава на локације у централној и рубној зони урбаног центра. Ова пресељења одразиће се на будућу мрежу насеља у општини Уб и ближе утврдити просторним планом јединице локалне самоуправе.
2.3. Мрежа јавних служби
Основно стратешко опредељење јесте побољшањe просторне доступности и обезбеђење подједнаких шанси за коришћење услуга јавних служби на подручју Просторног плана, што омогућава јачање друштвене кохезије и одрживости. За обезбеђење вишег квалитета и побољшање доступности услуга јавних служби на руралном подручју, то јест услова за виши квалитет живљења руралног становништва, од изузетног значаја је предузимање следећих активности локалних самоуправа: доношење стратешких докумената, дефинисање приоритета, увођење и ширење нових и прилагођених облика организације услуга јавних служби, уз подстицање интерсекторске сарадње (умрежавање) свих релевантних служби; укључивање ширег круга актера у организовање услуга, нарочито организација цивилног друштва и удружења грађана у дефинисање услова, развој модалитета и повећање доступности услуга од значаја за јачање социјалне укључености и сигурности појединца и породице; и дефинисање услова за укључивање других извора финансирања (партиципација корисника у појединим услугама са дефинисаним критеријумима и мерилима за утврђивање цене услуга, донације, фондације и друго). 
	
Развој мреже услуга јавних служби засниваће се на постојећој мрежи објеката јавних служби и успостављању и развоју мобилних услуга. Приближавање услуге месту становања („услуга ка кориснику”) јесте основ за побољшање доступности услуга од јавног интереса, нарочито за становнике у слабије опремљеним насељима. Мобилне услуге и службе могу да покрију велики спектар услуга у основном образовању, примарној здравственој заштити, социјалној заштити, програмима доквалификације и преквалификације, култури и другим областима. Мобилне услуге обухватају возило са одговарајућом уграђеном опремом и мобилне екипе (мобилна стоматолошка ординација, мобилна лабораторија, мобилна библиотека, мобилна учионица са компјутерском опремом и интернетом, мобилни вртић), које периодично (једном недељно, двонедељно, месечно) долазе у микроразвојне центре и користе одговарајући постојећи или нови објекат. Ти објекти могу да буду организовани као мали мултифункционални центри у којима се могу обављати различите активности (поменуте мобилне услуге, активности локалних организација цивилног друштва, програми за локално становништво, и друго). Већина постојећих објеката школа, домова културе и задружних објеката, могу да се прилагоде за коришћење као мултифункционални центри.
Одрживост мреже услуга јавних служби била би далеко већа уколико би се потребе за успостављање мобилних услуга сагледавале и дефинисале на нивоу суседних општина/градова, а у домену социјалне заштите, културе и спорта, као и на нивоу округа. Међуопштинским партнерствима и удруживањем ресурса повећава се могућност одрживости и трајности новопостављених услуга. 
	
Начела једнаких шанси за остваривање образовања упућују на непрекидно повећање обухвата предшколског контингента овим видом образовања и васпитања. Због недовољног капацитета постојећих установа у односу на потребе, као и због очекиваног повећања обухвата деце предшколског узраста, потребно је планирати доградњу постојећих или изградњу нових објеката. Такође, потребни капацитети предшколских установа могу се повећати и дугорочним закупом приватних објеката, подстицањем ангажовања приватног сектора, његовим умрежавањем и приступом јавним фондовима. Проширење мреже објеката треба усмеравати на поједина приградска насеља и микроразвојне центре (центре заједнице насеља), а потребни капацитети могу се обезбедити коришћењем вишкова простора у основним школама или другим јавним објектима. Организован превоз деце за припремну предшколску наставу (5,5–6,5 година) до удаљених школа требало би да се организује у склопу специјализованог превоза ђака. У систему мобилних служби треба подржати формирање мобилних, путујућих дечијих вртића који једном или два пута недељно раде са децом у сеоским насељима са малим бројем деце. У свим облицима организовања неопходно је обезбедити услове (посебне програме) за укључивање деце са посебним потребама (уз обезбеђивање специјализованог превоза), као и ромске деце.
Постоје два кључна проблема у области основног образовања на подручју Просторног плана. Први, све градске школе раде у две смене. Треба очекивати да ће се прихватити европски стандарди у погледу радног времена основних школа и да ће се настојати на организовању рада школа у једној смени, у режиму целодневне наставе и/или наставе са продуженим боравком. То би свакако допринело повећању безбедности деце и успешности њихове социјализације. Други проблем се односи на потребу подизања квалитета наставе и опремљености школа у сеоским подручјима. Специфични проблеми основног образовања у сеоским насељима (мали број ученика, углавном подстандарни услови у погледу опремљености објеката, организација наставе у комбинованим одељењима), могу се решавати на различите начине, али увек координираним активностима републичких и локалних власти. Неопходно је активно укључивање корисника и њихових родитеља у избору и примени модалитета прилагођених особеностима локалних средина. У решавању овог проблема се, за сада, виде два могућа решења. Прво, укрупњавање основних – подручних школа, што подразумева: реконструкцију појединих објеката и одговарајуће опремање савременим наставним и другим средствима; и обезбеђивање поузданог, редовног специјализованог ђачког превоза који ће свакодневно превозити ученике од места становања до школе. Једна од опција је отварање интерната, при школи или организовање приватног смештаја на прихватљивој дневној дистанци од школе. Друго решење је задржавање постојеће схеме подручних школа са увођењем нових програма којима би се побољшао квалитет наставе у овим школама (увођење мобилних наставних екипа које би биле специјализоване за поједине програме, осмишљеним екскурзијама и програмираним вишенедељним боравком ученика у другим школама, и друго). 
	
Просторе основних школа треба, по потреби, активирати за коришћење других компатибилних активности од интереса за унапређење социјалног и културног живота у насељу. То је нарочито значајно за мања насеља, као и за подручја у којима недостају простор/објекти за организацију других услуга (предшколска настава, организовање центара континуираног учења и преквалификације, односно доквалификације и других активности усмерених на побољшање нивоа образовања и радне компетенције становника, дневни боравак за старе, активности организација цивилног друштва, простори за окупљање омладине, за гостовања и културне активности, и друго). 
	
Предстоји усклађивање образованих програма на нивоу средњег образовања са професионалним квалификацијама потребним за развој општине/града и суседних општина/градова, укључујући промоцију и подршку развоју одговарајућих струковних школа (средњих и високих). Предвиђено је повећање обухвата контингента младих средњошколским образовањем, са садашњих око 70%, на 80%. Перспективно би требало остварити потпуни обухват генерација од 14 до 18 година средњим образовањем. Томе би требало фазно прилагођавати капацитете објеката средњег образовања, развој установа које повећавају гравитационо подручје средње школе и факултета (интернати, ђачки и студентски домови, умрежена понуда приватног смештаја, кампус системи организовања средњег и високог образовања и слично). Планско опредељење је стимулисање повећања образовног нивоа грађана из сеоских подручја, будући да без образованог и квалификованог кадра не може доћи до квалитативног реструктурирања економског и социјалног развоја села. Објекти високог образовања данас постоје у Шапцу и Ваљеву, али не треба искључити могућност њиховог организовања и у другим насељима уколико локалне средине и приватан сектор препознају свој интерес и подрже формирање центара вишег и високог образовања и пратећих садржаја. 
	
Виши квалитет здравствене заштите и обезбеђивање правичног и једнаког приступа за све становнике подразумева прилагођавање рада здравствених служби потребама и специфичностима локалних средина. У том смислу, постојећа мрежа објеката примарне здравствене заштите у општинама/градовима на подручју Просторног плана захтева рехабилитацију. Обезбеђивање веће доступности услуга становништву на руралном подручју подразумева организовање мобилних здравствених тимова, укључујући и формирање мултидисциплинарних тимова повезивањем примарне здравствене заштите (дом здравља) са институцијама социјалне заштите (центар за социјални рад) и апотекарске установе. Подизање квалитета и доступности услуга треба подржати и укључивањем невладиног сектора у систем здравствене заштите, уз субвенционирање и подстицање (мерама пореске политике) програма промоције здравља, превенције и примарне здравствене заштите на руралном подручју, посебно за осетљиве (жене, деца и млади), сиромашне и угрожене групе корисника. 
	
Постојећа мрежа центара за социјалну заштиту омогућава рационалну организацију услуга на подручју Просторног плана. Неопходна је њена рехабилитација, подизањем квалитета објеката и услуга, проширењем капацитета за нове садржаје, унапређењем постојећих и увођењем нових услуга, развојем иновативних програма социјалне заштите, и друго. Општа оријентација у реформи социјалне заштите је успостављање мреже ванинституционалних облика заштите, развој превентивних и комплементарних програма усмерених на корисника и њихов животу у заједници. Тиме се доприноси већој заштити и бољем квалитету живота, посебно осетљивих друштвених група и појединаца. Подстицање форме нестационарних и неинституционализованих облика социјалне заштите подразумева организовање услуга на малом гравитационом подручју од места становања (на нивоу локалне заједнице – месна заједнице), као и различитих типова дневног боравка за лица којима је потребан одговарајући вид заштите и бриге док су чланови породице одсутни (деца са посебним потребама и развојним сметњама, старији чланови породице и слично). Такви простори могу да приме и друге функције, као што је припрема хране/обеда по субвенционираним ценама. Могуће је ангажовање волонтерског рада различитих генерација и подстицање различитих видова интергенерацијске и унутаргенерацијске комуникације, солидарности и подршке. 
	
Потребе за различитим облицима заштите старих повећаваће се најмање из следећих разлога: већ сада је просечна старост становништва веома висока, нарочито у сеоским насељима, а демографске пројекције указују на настављање трендова старења становништва; и повећава се удео старачких (самачких и двочланих) домаћинстава која ће све теже решавати текуће проблеме свакодневног живота (снабдевање, здравствена заштита, друге врсте услуга и слично). Локална самоуправа, у сарадњи са приватним сектором, може да понуди различите модалитете смештаја, заштите и бриге пензионерима и старим лицима (мобилне екипе које би радиле на непрофитној основи, заједнице становања старих људи, модификовани типови домова за старе и форме доживотног издржавања, уз контролу и супервизију надлежних служби и специјализованих организација), које би биле економски исплативе и одрживе. Важан сегмент у организовању социјалних услуга је ширење различитих облика подршке организацијама цивилног друштва. Активности организација цивилног друштва у организовању појединих облика социјалне подршке (пројекат сигурна кућа, заштита од насиља у породици, дневни боравци за старе и лица са додатним потребама, кућна нега и слично) треба подржати, нарочито у обезбеђењу просторних услова (субвенционисане закупнине и слично). У циљу рационализације, поједине услуге (збрињавање самохраних родитеља, привремено збрињавање породица са социјалним потребама, и друго) могуће је организовати и на међуопштинском нивоу. 
	
Очување културног идентитета и диверзитета подручја Просторног плана оствариће се преко регионалних и локалних програма развоја културе и интегрисањем културно-образовних и других интерсекторских програма. Припрема и остваривање ових програма захтева и рехабилитацију, умрежавање и модернизовање постојећих установа културе, интерсекторску сарадњу, као и активно укључивање приватног и непрофитног сектора. Тежиште развоја културе у локалним заједницама је развијање и подстицање модела прилагођених особеностима и потребама локалних заједница. Програми и активности културе ће имати већи степен рецепције уколико буду препознавали специфичне потребе и особености локалних средина, што подразумева организационе форме које ће моћи да приме разноврсне активности (на пример, мултифункционални центри). Децентрализација се неће заснивати само на дифузији садржаја од урбаних ка руралним зонама, него и на подстицању локалних иницијатива и стимулисању организовања културних активности прилагођених потребама и интересима локалног становништва. Формирањем мултифункционалних центара у сеоским насељима, повећава се доступност разним видовима културних активности и програма за све генерације. 
	
У мрежи спортско-рекреативних објеката на подручју Просторног плана треба повећати квалитет и опремљеност појединих објеката и спортских терена, претежно на руралном подручју. Евидентна је занемареност спортских и рекреативних активности које чине темељ здравих стилова живота код готово свих генерација: предшколске деце, ученика основних школа, студената и одраслих грађана. У том смислу потребно је усмеравати инвестиције, планиране за спорт и рекреацију, на школски спорт. Очекивано повећање целодневне наставе у основним школама, ширење праксе продуженог боравка и прелазак школа на рад у једној смени, створиће услове да школа (основна и средња) постепено постане централна спортско-рекреативна институција. У школама којој се могу организовати усклађени програми за ученике и родитеље, у комбинованом непрофитном и самофинансирајућем моделу, и у партнерству локалне власти, организација цивилног друштва и школских управа. С обзиром на значајне потенцијале за развој различитих видова туризма, могуће је укључити рекреацију и спорт локалне средине у туристичку понуду.
Полазећи од планских опредељења овог просторног плана, мрежа објеката и услуга јавних служби разрађује се и утврђује просторним плановима јединица локалне самоуправе.
3. Просторнa организацијa привреде
3.1. Одрживи развој привреде
У реализацији одрживог привредног развоја подручја Просторног плана могу се очекивати значајни утицаји фактора из ширег регионалног окружења, међу којима су најважнији: трајање и дубина деловања економске и финансијске кризе, брзина интеграција у Европској унији, европске оквире и стандарде, доступност и коришћење средстава европских и регионалних фондова, динамика и прилив страних директних инвестиција, динамика структурних промена, политика конкурентности привреде и простора, међурегионална, унутаррегионална и суседска привредна сарадња; институционално и организационо прилагођавање; и друго.
Концепција територијалног развоја привреде заснива се на опоравку дела привредних актера, убрзању реформских процеса који се односе на реструктурирање, модернизацију предузећа, оснивање нових малих и средњих предузећа, стандардизацију производње, раст конкурентности, обезбеђење инфраструктурних услова и компетентног кадра. 
	
Концепт подразумева валоризацију и активирање територијалног капитала у мање развијеном подручју и стварање квалитетне привредне и социјалне инфраструктуре, ради смањивања неравномерности у нивоу развијености, заостајања у развоју, сиромаштва, изолованости и слабе приступачности дела подручја. Због тога се очекује примена основних инструмената економске и просторне интеграције неразвијеног дела подручја – развој крупне регионалне инфраструктуре и изградња регионалне индустријске/привредне инфраструктуре (индустријских зона, слободних зона и паркова) као предуслова активирања креативних ресурса, као и развој погодних управљачких механизама, институционално-организационих аранжмана и партнерстава за координацију секторских политика и пројеката у просторни оквир на регионалном и субрегионалном нивоу. Значајну улогу треба да оствари формирање регионалних кластера у прехрамбеном, металском и хемијском комплексу, наменској индустрији, дрвопреради, преради папира и пластике, туризму, пољопривреди, и другим комплексима. Ослонац на креативне ресурсе и концепт индустријског развоја требало би да омогући квалитативну промену у развоју економије. 
	
Дугорочне развојне перспективе и опредељења одрживог развоjа привреде су:
– развој прерађивачке индустрије растом конкурентности производње, јачањем предузетништва и формирањем малих и средњих предузећа у комплексу хемијске и фармацеутске индустрије (претежно на подручју Шапца), комплексу металске и електроиндустрије (металопрерада, машине, апарати, опрема, и друго), прехрамбеном комплексу, текстилној, наменској индустрији, производњи папира, преради гуме и пластике, производњи електричне енергије, експлоатацији и преради неметала и грађевинских материјала, традиционалним гранама (производња обуће, пластике, дрвнопрерађивачка и графичка индустрија, и друго);
– пољопривреда, прерада пољопривредних производа и рибарство, засновани на ефикасној примарној производњи, изградњи мини фарми и малих погона за прераду меса, млека, воћа, поврћа, рибе, развоју сточарства, повртарства, ратарства, воћарства, повећању величине поседа, брендирању производа, удруживању произвођача, јачању комерцијалних газдинстава и стандардизацији производње, обезбеђењу стручне подршке, мотивисању младих, синергији са туризмом кроз пласман производа, и друго;
– туризам заснован на бољем и одрживом коришћењу расположивих потенцијала за развој преовлађујуће целогодишње и интегрисане туристичке понуде;
– даљи развој експлоатације и прераде угља, интензивније коришћење хидроенергије и обновљивих извора енергије;
– даљи развој сектора експлоатације и прераде минералних сировина, пре свега развој нових капацитета и еко-реструктурирање комплекса експлоатације и прераде неметала (каолина, керамичарских и опекарских глина, кварцног песка, флуорита, антимона, јадарита, техничког и грађевинског камена, олова и цинка, песка и шљунка, и друго), у складу са принципима одрживог развоја;
– развој грађевинарства (подржан присуством значајних произвођача грађевинских материјала); 
	
– унапређење саобраћајних и складишно-логистичких услуга, бољим коришћењем геосаобраћајног положаја подручја, пружањем транспортно-логистичких услуга, снабдевањем регионалне привреде сировинама и репроматеријалом, за пласман дела индустријских и пољопривредних производа у ширем регионалном окружењу, транспорт и дистрибуцију роба широке потрошње и велепродају. Планира се боље коришћење капацитета међународне луке, слободне зоне и РТЦ у Шапцу, изградња складишно-стоваришних зона, и друго;
– развој и диверзификација профитабилног сектора услуга, посебно информационо комуникационе технологије, трговине, послова са некретнинама, пословних, финансијских, информатичких, техничких, занатских, личних услуга,услуга јавних служби и комуналних услуга (посебно на селу); и
– развој водопривреде, шумарства и ловне привреде, у складу са секторским плановима. 
	
3.2. Просторна организација индустрије
Просторна организација индустрије заснива се на:
– уважавању нове индустријске политике државе усклађене са принципима европске индустријске политике, што подразумева примену знања и продор иновација, регионалну структурну и кохезиону политику, одрживи индустријски развој (концепт одрживе производње, смањења притиска на ресурсе, нискоугљеничке производње), уважавање потреба и карактеристика сваког индустријског сектора, уважавање локационих захтева производног сектора и локационих услова простора;
– унапређењу доступности региона развојем саобраћајне, информационо комуникационе технологије и друге инфраструктуре, квалитетом доступности транспортним и логистичким терминалима, повећањем приступачности и повезаности привреде са суседним регијама, подизању комуналне опремљености индустријских локалитета (индустријске зоне (у даљем тексту: ИЗ), индустријског парка, слободних зона);
– обезбеђењу доступности знању, регионалној и урбаној иновативној инфраструктури (високостручном и високообразованом кадру, иновационим центрима, развојно-истраживачким центрима, урбаним сервисима и потрошачима);
– активирању нових локалитета и увођењу нових просторних/локационих модела индустријске инфраструктуре (индустријска зона, индустријски парк, слободна зона, привредна/ предузетничка зона, пословни инкубатор, регионални кластери малих и средњих предузећа, мешовите зоне, и друго);
– бољем коришћењу постојећих привредно/индустријских локалитета, ревитализацији браунфилд локалитета и рационалном планирању привредно-индустријских локалитета у урбаним центрима; и
– утврђивању полицентричне просторне организације индустрије ослоњене на урбане центре, стратешке развојне зоне и коридоре, поједина рурална подручја на развијеном, недовољно развијеном, девастираном и пограничном подручју.
У просторној структури индустрије водећу улогу имаће и даље постојећи привредно-индустријски урбани центри и развојни коридори: 
	
– полифункционални привредно-индустријски центри националног (и регионалног) значаја средње величине – Ваљево и Шабац;
– регионални индустријски центар – Лозница;
– општински привредно-индустријски центри са мање од 1.000 запослених у индустрији – Лајковац, Уб, Владимирци, Осечина, Мионица, Коцељева, Љубовија, Крупањ, Љиг, Мали Зворник и Богатић;
– субопштински центри и друга мања насеља у којима су лоцирани различити привредни, производни, туристички, услужни и други садржаји; и
– специфични привредни центри – туристички, бањски, здравствени, рударски, и други.
Просторни развој нових производних капацитета и малих и средњих предузећа до 2025. године усмераваће се на следећи начин:
– оснивањем и изградњом планираних привредних и/или индустријских зона у урбаним центрима, и активирањем нових просторних модела смештаја индустрије и малих и средњих предузећа – индустријске зоне, индустријски парк, слободна зона, бизнис инкубатор, мешовита привредна или лучка зона, предузетничка зона, BID зоне Ваљево (зоне унапређеног пословања – Business Improvement District); предност имају локалитети који пружају најповољније услове за стварање већих и средњих индустријских зона, локалитети уз постојеће индустријске зоне (претежно се налазе у урбаним центрима, насељима у близини укрштања државних путних праваца I и II реда, као и на локалитетима који имају повољне услове прикључивања на друмску, железничку, енергетску и комуналну инфраструктуру – гринфилд локалитети);
– коришћењем локација у постојећим привредним или индустријским зонама у урбаним центрима, активирањем и побољшањем инфраструктурне опремљености постојећих локација и напуштених објеката производних хала, складишта, војних објеката, и другог (браунфилд локалитети);
– подржавањем дисперзије малих и средњих предузећа на руралном подручју – обезбеђењем засебних инфраструктурно опремљених локација површине око 2 hа за смештај погона у насељима која имају интерес за развој, која располажу реалним економским потенцијалом и минимумом просторних услова;
– изградњом микро погона на постојећем грађевинском подручју насеља, уз поштовање правила изградње и уређења простора и услова заштите животне средине;
– активирањем нових рударских копова, лежишта и/или проширењем постојећих локалитета.
На основу података из стратешких развојних и планских докумената градова/општина21, на подручју Просторног плана предвиђено је 18 индустријских зона и неколико осталих локалитета површине око 2.840 ha, као и неколико већих рударско-енергетских локалитета површине 1.418 ha (тамнавски површински копови). Индустријске зоне су претежно гринфилд карактера, уз мању површину зона мешовитог и браунфилд типа (Табела 18). Највећи део гринфилд локалитета предвиђен је у урбаним центрима Ваљева, Шапца и Лознице (око 2.000 ha или 73,7%). Постоји могућност изградње индустријских паркова у Ваљеву (Холдинг корпорација „Крушик”), Лозници и Шапцу (са слободном зоном). Поред Слободне зоне у Шапцу, могуће је оснивање слободних зона у Лозници и Малом Зворнику. 
	
Препоручује се стимулација изградње индустријских зона на неразвијеном и девастираном подручју на начин да се не ограничава алокација у урбаним центрима на развијенијем подручју, што се ближе утврђује просторним плановима обухваћених јединица локалних самоуправа. 
	
–––––––––––––––
21 МЕРР, НИП, РПК, регионалне привредне коморе, СИЕПА.
Табeла 18. Планиранe вeћe приврeдно-индустриjскe зонe на подручју Просторног плана




Град
Општина

Зона

P (hа)

Политикe локациje





Ваљево

Индустријска зона Ваљево 1 и Ваљево 2

60 – 80 (14+30) 

У првој фази биће активирано 14+30 hа од планираних 60 – 80 hа. Зона се налази у источном делу урбаног центра, ограничена путем I реда Ваљево – Београд, железничком пругом и заштитном зоном реке Колубаре. Има повољан положај, слободне неизграђене и релативно добро инфраструктурно опремљене просторе, добру саобраћајну повезаност на железницу, присуство царинске испоставе, могућност повезивања на будућу гасоводну мрежу, близину осталих индустрија; са прикључцима на водовод и градску канализацију. Потребно је заокруживање инфраструктурних инсталација на постојећем и планираном делу површина и отклањање тзв. уских грла (ограничења због немогућности уласка већих теретних возила због висине моста/надвожњака од 3,5 m, ограничења због прикључка канализационе мреже у односу на локацију градског уређаја за пречишћавање отпадних вода, и друго). Радиподизања енергетске ефикасности у индустрији, потребно је обезбеђење централизованог система грејања, прикључак на планирану гасоводну мрежу и спровођење мера заштите животне средине. Очекује се запошљавање >2.000 радника.




Индустријска зона – комплекс „Стефил”

14

Браунфилд локалитет након стечаја „Стефила” са 27.000 m2 изграђене површине. град Ваљево је власник комплекса. Ревитализација, конверзија/промена намене дела комплекса за разне привредне садржаје.




Индустријска зона холдинг корпорације „Крушик”, бизнис инкубатор


110+15

Лоцирана у североисточном делу урбаног центра поред саобраћајнице Београд – Ваљево. У зони су смештени капацитети комплекса металопрерађивачке наменске индустрије Холдинг корпорације „Крушик”. Зона је релативно добро опремљена комуналном инфраструктуром (саобраћајнице, прикључци на водовод, канализацију, електроенергетску, ПТТ мрежу и информациону мрежу, заштитно зеленило, паркинг); али је приступ зони само друмским саобраћајницама. Потенцијална могућност оснивања технолошког парка и оснивање бизнис инкубатора/инкубатор центра/бизнис иновативног центра. Обучена и конкурентна радна снага. Стварање повољних услова за инвестирање (ИЗ и Бизнис инкубатора); промовисање пословних активности у Бизнис инкубатору (канцеларијски простори и радионице, закуп простора нижи од тржишне цене).




BID зона Ваљево


Нова BID зона у Тешњару је мешовитог карактера – намењена је за смештај предузетничких садржаја, малих и средњих предузећа, разних услуга, пословних активности и становања.




Неколико мањих предузетничких зона и локација у Ваљеву и у околним насељима


1,2 – 21

Белошевац, у коридору ДП I реда у насељима Дивци, Попучке, Иверак, Дивчибаре, и друго – развој предузетништва, нових малих и средњих предузећа, различитих привредних садржаја у складу са планираним режимима заштите и коришћења простора утврђеним просторним планом јединице локалне самоуправе.




Локалитети рудника кварцног песка у Пепељевцу, каолинске глине у Миличиници


–

Неопходно је предузимање мера заштите животне средине.




Интермодални терминал и логистички центар


Потенцијална локација интермодалних терминала и логистичких центара у Ваљеву.




Шабац

Индустријска зона „Северозапад”

921

Велики гринфилд локалитет изузетне локацијске конкурентности, 600 ha у власништву града. Неизграђено грађевинско земљиште, предвиђено за изградњу привредно-производних објеката, даје се у закуп на 99 година. Зона је од центра удаљена 5 km, од аутопута Београд – Загреб 20 km, од железничке станице 5 km, речног пристаништа на Сави 7 km. Зона располаже комплетном инфраструктуром (прилазни пут, водовод, фекална и атмосферска канализација, високонапонска електромрежа, дистрибутивна гасна мрежа, ТТ инфраструктура). Планира се смештај индустријских погона, услуга, занатске производње, сајма, пијаце, спорта и рекреације, забаве.




Индустријска зона „Исток” са Слободном зоном 

46

Гринфилд локалитет. Делимично искоришћена. Налази се на 98 km пловног пута реке Саве, на правцу путева IБ бр. 26 и 28, повезана са аутопутем Београд – Загреб, повезана саобраћајницом са четири траке и индустријским колосеком од 3 km. У зони је седиште Царинарнице Шабац. Комплетно је инфраструктурно опремљена, изузев гасном мрежом. У саставу ове зоне лоцирана је и Слободна зона а.д. на површини од 46 ha. Око 31 ha слободног земљишта намењено закупу за развој нових малих и средњих предузећа и предузетништва. Могућност оснивања индустријског парка.




Међународна лука и логистички центар

56

Потенцијална локација интермодалних терминала и логистичких центара у Шапцу. Лука, логистички центар и слободна зона; пружање транспортних и логистичких услуга. Има: 19.329 m2 затвореног складишно-производног простора, 10.000 m2 отвореног складишног простора, претоварна механизација носивости 1,5 – 20 t, царински терминал са 8 km индустријског колосека, изграђене интерне саобраћајнице, ТТ инфраструктура, итд.




Радна зона „Југ”

–

–



Лозница

Индустријска зона „Шепак”

900 (30)

30 ha земљишта слободно и припремљено за нове кориснике ИЗ; у I фази је опремљено 18,5 ha, док се у II фази тренутно изводи опремање још 64,1 ha. Предвиђа се отварање око 5 000 радних места, претежно у области: прерађивачке, прехрамбене, кондиторске, текстилне, хемијске индустрије, металопрераде и чистих технологија. Зона је намењена изградњи индустријских објеката и привлачењу домаћих и страних улагања. Планирана улагања у инфраструктуру зоне су 8.000.000 евра, уз учешће средстава републичког буџета. Перспективно, планира се и формирање индустријског парка и слободне зоне у оквиру ове ИЗ или ИЗ „Вискоза”.




Индустријска зона „Вискоза”


Претежно браунфилд карактера. Очекује се око 1 000 нових радних места. Планира се оснивање нових капацитета у области: текстилне производње, картонске и друге амбалаже, производње ксантата, биодизела, детерџената и других хемијских производа и производа металопрераде. Планира се коришћење слободних објеката, постојеће инфраструктуре, машина, апарата и уређаја холдинг корпорација „Вискоза” д.о.о. за које нису заинтересовани страни и домаћи инвеститори у процесу приватизације. Предвиђено је учешће приватног капитала око 70%. Планира се формирање индустријског парка и слободне зоне у оквиру једне од ИЗ.




Лајковац

Индустријска зона „Лајковац”

104,4

Развоj малих и средњих предузећа; планирана изградња нeдостаjућe инфраструктурe (индустриjски колосeк, тeрминал за утовар-истовар, прикључак на главни довод водe, главни колeктор, дeо саобраћаjница).




Површински коп „Тамнава-Западно поље”, ПД „Колубара” 


618

Модернизација и развој постојећег комплекса рудника, повећање производње угља и планирана изградња нове термоелектране. Могућe проширeњe локалитeта ради изградње: производних, транспортних, сервисних, складишних и других обjeката на подручjу басена. Планирана изградња нeдостаjућe инфраструктурe (тeрминал за утовар-истовар, водоснабдевање, одвођење и пречишћавање отпадних вода, електроводови, саобраћаjнице) и примена мера заштита животне средине.




Уб 

Привредно-индустријска и нова индустријска зона у насељу Уб 
				

119

Браунфилд и гринфилд локалитети на којима је предвиђено инфраструктурно опрeмањe нeдостаjућим инсталациjама и развоj малих и средњих предузећа. Локалитети „Изотерма” и „Керуба” браунфилд карактера опремљени инфраструктуром. 
				



Комплекс Термоелектрана „Колубара Б”, Каленић 

106,5 

Планирано: завршетак изградње Термоелектране „Колубара Б”; модернизација и развој постојећег површинског копа „Тамнава-Западно поље”; повећање производње угља. Могућe проширeњe локалитeта ради изградње: производних, транспортних, сервисних, складишних и других обjeката на подручjу басена. Планирана изградња нeдостаjућe инфраструктурe (тeрминал за утовар-истовар, водоснабдевање, одвођење и пречишћавање отпадних вода, елекроводови, саобраћаjнице). Примена мера заштите животне средине, Директиве IPPC и Директиве CCS.




Рударско-енергетски комплекс са складишним, транспортним и другим садржајима 
				

116,5




Површински коп угља „Радљево”

800

Почетак експлоатације лигнита 2014. године. Резерве угља око 450.000.000 t. Предвиђа се запошљавање 1.180 – 1.580 радника. Планирано расељавање 355 домаћинстава из три насеља, инфраструктуре и саобраћајнице. Предвиђене мере заштите животне средине.




Лежишта кварцног песка (Чучуге, Авала, Слатина, Боговађа)



Мере заштите животне средине.



Љиг

Површински копови гранита у Славковици и мермерног кречњака у Ба


−

Експлоатација и дробљење, млевење и сепарација гранита, дацита и мермера и производња карбонатних пунила и адитива, украсног камена. Активне мере заштите животне средине




Кадина Лука


Прерада кречњака, производња блокова, плоча, ивичњака, коцки и елемената. Активне мере заштите животне средине.




Мали Зворник

Индустријска зона

16

Развој и смештај малих и средњих предузећа и предузетништва; предвиђа се могућност оснивања слободне царинске зоне.




Каменолом „Равнаја”

−

Производња креча и каменог агрегата. Мере заштите животне средине.




Владимирци

Индустријска зона

110 (7,62)

Очекује се активирање комплекса IN VITRO, површине 7,62 ha, 50.000 m2 изграђене површине. Предвиђа се изградња приступног пута дужине око 450 m, изградња електромреже и водоводне мреже. Пројекат формирања индустријске зоне у Владимирцима.




Богатић

Индустријска зона „Богатић”,
Радна зона „Дубље”


Гринфилд и браунфилд локалитет. Земљиште је државно. Потребна је реконструкција дела постојеће инфраструктуре и изградња нових објеката средствима републичког буџета. Предвиђа се коришћење геотермалних вода.




Коцељева

Индустријска зона

30

Зона се налази у појасу обилазнице пута IБ бр. 26. Зона „Обилазни пут” је потпуно инфраструктурно опремљена средствима националног инвестиционог плана. У зони је лоцирано неколико страних и домаћих погона. Очекује се запошљавање 300 радника.




Крупањ

Индустријска зона и локалитет

1,2
3,2

Обе располажу свом инфраструктуром. Приоритет је активирање радне зоне „Крупањка”.




Мионица

Привредно-индустријска зона у Мионици

−

Развој малих и средњих предузећа и предузетништва.



Љубовија

Стара Љубовија

50

Уређење инфраструктуре у индустријској зони средствима републичког буџета. Очекује се око 200 запослених.




4. Развој туризма, организације и уређења туристичких и рекреативних простора
Развој туризма на подручју Просторног плана опредељен је одредбама ППРС и Стратегије развоја туризма Републике Србије. Према ППРС, подручје Просторног плана припада туристичком кластеру Београд. Примарни туристички простори су: комплексна дестинација Ваљевске и Подрињске планине – Дрина, са знатним учешћем целогодишње понуде; међународни и национални транзитни и туринг правци и обалски простори на Сави као међународном и на Дрини као националном водном путу; и међународни и национални транзитни и туринг правци на будућем аутопуту за Црну Гору и ДП I реда. У непосредном окружењу наведених примарних туристичких простора су секундарни туристички простори регионалног и локалног значаја. У примарне туристичке просторе националног значаја сврстани су и: Ваљево као градски туристички центар, Бања Ковиљача као национални, перспективно међународни бањски центар и Бања Врујци као национална бања (док су остали урбани центри и бање на подручју од регионалног и локалног туристичког значаја). Прекогранична сарадња у туризму предвиђена је са Републиком Српском/Босном и Херцеговином. Према Стратегији развоја туризма Републике Србије, подручје Просторног плана припада већим јужним делом туристичком кластеру Западна Србија, а мањим северним делом кластеру Београд, са главним туристичким производима: догађаји/манифестације, специјални интереси, планине, здравствени туризам, рурални туризам, наутика, пословни туризам и градски одмор. Према овој стратегији, у приоритетне инвестиционе пројекте сврстан је само центар Дивчибаре (II приоритет).
Према природним и створеним туристичким потенцијалима и критеријумима тражње (посебно главног емитивног центра Београд), туристичка понуда подручја Просторног плана биће заснована на следећим видовима туризма/туристичким производима:
– планински и климатски туризам, са доминантном летњом понудом на свим Ваљевским и Подрињским планинама (климатска рехабилитација, планинарске и излетничке туре, јахање, планински бициклизам, параглајдинг и други специјални интереси); и зимском понудом на Повлену, Маљену и Бобији (ски-школе и почетници у алпском, нордијском скијању и сноуборду, лов и други специјални интереси), уз сеоски туризам, и друго;
– водни и наутички туризам, са летњом понудом на Сави, Дрини (ток и Зворничко језеро), на акумулацијама и у аква-комплексима (комплетна наутика на Сави и лака наутика са регатама на Дрини, спортови на води, специјални интереси, и друго); и са целогодишњом потенцијалном понудом у аква-комплексима на бази геотермалних вода Мачве и топле воде из колубарских термоелектрана, уз бањски, сеоски и друге видове туризма;
– бањски туризам, са целогодишњом (претежно летњом) понудом у здравственој рехабилитацији, здравственој и општој рекреацији (посебно у бањама Ковиљача и Врујци, делом и у бањама Бадања, Радаљска и Љиг), уз водни туризам, сеоски туризам, специјалне интересе и друге видове туризма;
– сеоски туризам, са целогодишњом (претежно летњом) понудом заснованом на традиционалним етно-амбијентима, еко-храни и старим занатима, посебно у зони утицаја интензивнијих туристичких дестинација (планинских, водних и бањских), уз специјалне интересе и друге видове туризма;
– градски туризам у Ваљеву, Лозници и Шапцу и њиховој непосредној околини (уз иницијацију у осталим општинским центрима), са целогодишњом (претежно летњом) понудом заснованом на пословном, манифестационом и културном туризму, уз водни туризам, специјалне интересе и друге видове туризма;
– транзитни и туринг туризам, са целогодишњом (претежно летњом) понудом, првенствено на правцу будућег аутопута за Црну Гору и у коридору Саве, а затим на правцима ДП I реда и Дрине, као и на правцима панорамских путева и путева културе (културно-историјске меморије, традиционалне етно-културе, и друго), повезан са свим наведеним видовима туризма; и
– туризам специјалних интереса (екотуризам, етнотуризам, ловни и риболовни туризам, „мекши” и „тврђи” облици авантуризма у спелеологији, пењању, параглајдингу, змајарењу, и друго), повезан са свим наведеним видовима туризма.
Организација просторног развоја туризма на подручју Просторног плана засниваће се на опредељењу да су главни туристички ресурси подручја заступљени на примарним туристичким просторима Ваљевских и Подрињских планина, Дрине и Саве. Ови туристички простори биће организовани у седам дестинација у склопу туристичког кластера Београда, од којих су. три примарне просторне целине (Ваљевске и Подрињске планине – Дрина); три у склопу примарних међународних и националних транзитно-пловних и турно туристичких праваца и речних обала; и један у склопу примарног међународног транзитно-друмског и турно туристичког правца. Ове дестинације су: 
	
1) Ваљевско-планинска дестинација на северној страни Ваљевских планина, у оквиру града Ваљева и општина Љиг, Мионица и Осечина у Колубарском округу (јужна страна планина је у оквиру Моравичког и Златиборског округа), као подцелина комплексне дестинације Ваљевско-подрињске планине – Дрина. Ова дестинација обухвата: Сувобор са Рајцем и Славковицом, Маљен са главним планинским туристичким центром Дивчибаре и локалним скијалиштем, Повлен са потенцијалним регионалним ски-стадионом, викенд насељима Мравињци и Дебело Брдо и планираним садржајима на акумулацији „Стуборовни” (туристичко насеље на акумулацији и подбрански аква-сити), планирани климатско-туристички пункт „Рожањ” на Соколским планинама, излетничко-планинарску понуду (панорамски пут Рајац – Дивчибаре – Повлен – Јабланик – Соколске планине, и друго), ловишта (на Маглешу, Јабланику и Медведнику), као и гравитирајућа планинска села, природна и културна добра. Предвиђен је развој туристичких производа: планинског, сеоског и туризма специјалних интереса (посебно изградњом гребенског пута); 
	
2) Ваљевско-подгоринска дестинација у Подгорини, у оквиру града Ваљева и општине Мионица (Колубарски округ), као подцелина комплексне дестинације Ваљевске и Подрињске планине – Дрина. Ова дестинација обухвата: Ваљево као градски туристички центар и центар дестинације Ваљевско и Подрињске планине – Дрина, са наглашеним јавним садржајима (посебно културним и спортско-рекреативним у функцији туризма), бањски центар Бања Врујци са балнеолошким и туристичким садржајима, општински центар Мионица, као и места и садржаје културне и природне баштине у окружењу Ваљева (Бранковина, Петница, манастири, пећине, и друго). Предвиђен је развој туристичких производа: пословног, градског, бањског, манифестационог, културног и других видова туризма;
3) Подрињско-планинска дестинација на Подрињским планинама поред Дрине, у оквиру општина Љубовија, Мали Зворник и Крупањ (Мачвански округ), као подцелина комплексне дестинације Ваљевске и Подрињске планине – Дрина. Ова дестинација обухвата: општински центар Љубовија са планираним водним пунктом на Дрини и планинским пунктом на Бобији (уз локално скијалиште), општински центар Мали Зворник са планираним туристичким насељем и водним пунктом на Зворничком језеру, бањско место Радаљска бања и излетничко-планинарску понуду Јагодње и Борање (наставак панорамског пута од Соколских планина према Гучеву), као и општински центар Крупањ, уз гравитирајућа села, локалитет Мачков камен, ловишта, риболовне ревире, и друго. Предвиђен је развој туристичких производа: водног, планинског, сеоског и туризма специјалних интереса;
4) Подрињско-јадарска дестинација у доњем Јадру поред Дрине, између Гучева и Цера, претежно у оквиру града Лозница (Мачвански округ), у склопу Дрине као националног транзитно-пловног и турно туристичког правца, са примарним ресурсима речне обале и секундарним туристичким простором у залеђу. Ова дестинација обухвата: бањски центар Бању Ковиљачу са балнеолошким и туристичким садржајима, урбани центар Лозницу (са наглашеним јавним службама и садржајима у функцији туризма, и планираним спортско-рекреативним комплексом на Дрини), излетиште на Гучеву, бањско место Бања Бадања, као и културну и природну баштину у Јадру (посебно Тршић, меморијални споменици и манастири), мале планиране риболовне и рекреативне пунктове на Дрини, уз гравитирајућа села, ловишта, риболовне ревире, и друго. Предвиђен је развој туристичких производа: бањског, водног, градског, сеоског и туризма специјалних интереса;
5) Подрињско-мачванска дестинација у западном делу Мачве уз доњу Дрину, претежно у оквиру општине Богатић (Мачвански округ), у склопу Дрине као националног транзитно-пловног и турно туристичког правца, са примарним ресурсима речне обале и секундарним туристичким простором у залеђу. Ова дестинација обухвата: општински центар Богатић са перспективним акватичким центром на бази геотермалних вода, планирани наутички камп са марином на ушћу Дрине у Саву, мале планиране риболовне и рекреативне пунктове на Дрини и делу Засавице, као и гравитирајућа села и салаше, риболовне ревире, ловишта, и друго. Предвиђен је развој туристичких производа: водног, сеоског и туризма специјалних интереса;
6) Посавско-мачванска дестинација уз Саву, у оквиру града Шапца и општине Владимирци (Мачвански округ), у склопу Саве као међународног транзитно-пловног и турно туристичког правца, са примарним ресурсима речне обале и секундарним туристичким простором у залеђу. Ова дестинација обухвата: урбани центар Шапца (са наглашеним јавним службама и садржајима у функцији туризма, и планираним регионалним спортско-рекреативним комплексом на Сави), риболовне и рекреативне пунктове на Сави и уз Обедску бару, као и гравитирајућа села и салаше, риболовне ревире, ловишта, и друго. Предвиђен је развој туристичких производа: водног, градског (пословног и манифестационог), сеоског и туризма специјалних интереса; и
7) Колубарско-тамнавска дестинација на напуштеним коповима Колубарског лигнитског басена, у оквиру општина Лајковац и Уб (Колубарски округ), у склопу будућег међународног транзитног друмског и турно туристичког правца дуж аутопута Београд – Црна Гора, са секундарним туристичким простором у залеђу. Ова дестинација обухвата: планирани рекреативни комплекс „Уб – Паљуви” (са акумулацијом „Паљуви Виш”, подбранским акваситијем, језерима и спортским садржајима у рекултивисаним коповима и смештајем у Убу), и планирани рекреативни комплекс „Лајковац – Јабучје” (са купалиштем у Лајковцу на бази геотермалне и воде из термоелектране, спортским теренима и воденим површинама у рекултивисаним коповима и смештајем у Лајковцу и Јабучју), уз гравитирајућа села, ловишта, и друго. Предвиђен је развој туристичких производа: излетничког и стационарног, водног, сеоског и туризма специјалних интереса.
Главни услови за развој ових дестинација су у интеграцији производа њихове понуде, подржаних међуопштинском сарадњом, међурегионалном сарадњу са суседним дестинацијама у Републици Србији, а код дестинација под редним бр. 3) до 5) и сарадњом са Републиком Српском/ Босном и Херцеговином.
Остали простори на подручју Просторног плана су од секундарног значаја за туризам, или без посебног значаја. Изузеци су поједине руралне енклаве у брдовитим деловима града Шабац (Поцерина) и општина Љиг (Белановица), Осечина, Крупањ, Коцељева, Владимирци и Уб, са ловиштима и неким другим ресурсима за туризам специјалних интереса, чија се дисперзна понуда не може просторно интегрисати у наведених седам дестинација.
5. Инфраструктурни системи
5.1. Саобраћај и саобраћајна инфраструктура
5.1.1. Путни саобраћај
Изгрaдњoм плaнирaнoг aутoпутa Бeoгрaд – Jужни Jaдрaн oствaрићe сe квaлитeтнa вeзa источног дела подручја Просторног плана сa Паневропским мултимодалним транспортним кoридoрoм X кojи пoвeзуje западне дeлoвe Рeпубликe Србије путeм E-70 (грaницa Хрватске – Београд) и Е-75 преко Београда са jугoм (Ниш – Лeскoвaц – грaницa Мaкeдoниje) и прикључним вeзaмa E-75 (Београд – граница Мађарске) и E-80 (Ниш – граница Бугaрске).
Мрeжу ДП ћe и дaљe чинити шест путних прaвацa I реда и 46 путeвa II реда кojи пoвeзуjу урбане центре и делове подручја у обухвату Просторног плана међусобно и сa урбаним цeнтримa у окружењу, у првом реду са Београдом, Сремском Митровицом, Новим Садом, Горњим Милановцем, Пожегом и другим урбаним центрима у Републици Србији и Републици Српској. 
	
Новом Уредбом о категоризацији ДП из 2013. године задржани су сви ДП I реда и скоро сви ДП II реда утврђени претходним категоризацијама. 
	
Побољшање саобраћајне доступности, повећање капацитета и побољшање нивоа саобраћајних услуга на путној мрежи оствариће се применом следећих решења:
1. Ревитализацијом, реконструкцијом и модернизацијом државне путне мреже – На основу анализе техничко-експлоатационих карактеристика, а у циљу довођења у склад са њиховим ширим значајем и формирања ефикасног путног саобраћајног система, планира се: 
	
– модернизација ДП II реда – IIА142 у дужини од око 5,5 km (од границе града Ваљева до села Убић на путу ка Ваљевској Каменици); IIБ 327 у дужини од око 14 km (од Грковог брда према граници са општином Коцељева); IIБ 338 у дужини од око 4,5 km (од села Мравињци до границе града Ваљева); IIБ 342 у дужини од око 2,5 km (од границе са општином Уб према селу Попучке); IIБ 361 у дужини од 4 km (од Боговађе ка граници са општином Љиг); IIБ 364 у дужини од око 4 km (од Белановице ка Лазаревцу); IIБ 358 у дужини од око 8 km (од села Кадина Лука према граници са општином Мионица); IIБ 362 у дужини од око 9 km (од Љига на северу ка граници са општином Лајковац); IIБ 356 у дужини од око 10,5 km (од села Брежђе ка граници са општином Љиг); IIА 175 у дужини од око 20 km (од Мионице преко Крчмара до Дивчибара); IIБ 340 у дужини од око 14,5 km (од Бањана до Чучуга); IIБ 342 у дужини од око 2,5 km (од границе са градом Ваљевом према Убу); IIБ 336 у дужини од око 12 km (од Пецке до границе општине према Крупњу); IIБ 337 у дужини од око 11,5 km (од Пецке ка Осечини); реконструкција IIА 170 (Ваљево – Дебело Брдо); IIА 137 (на територији општине Крупањ) и завршетак реконструкције IIБ 357 (од Славковице до Рајца); 
	
– измештање ДПIIБ 342 на подручју општине Уб – део трасе се прекида у зони развоја рударских радова) у дужини од око 7,5 km (km: 27 +890 – km: 35 +383). Измештање је предвиђено у две фазе. Прва фаза подразумева изградњу нове трасе од искључења са постојеће трасе у КО Бргуле (km: 35 +383) до прикључка на пут Л -1002 у насељу Шарбане. Дужина трасе је око 2,5 km. Друга фаза трасе почиње у km 2+477, одакле се води приближно паралелно траси аутопута Београд – Јужни Јадран, изван заштитног појаса аутопута до укључења на постојећу трасу у km 27+890; и
– реконструкција и рехабилитација постојећих општинских путних праваца у циљу бољег међусобног повезивања центара у мрежи насеља, која се утврђује просторним плановима обухваћених јединица локалне самоуправе;
2. Комплетирањем путне мреже
– реализација деонице од Београда до Пожеге на аутопуту Е-763 Београд – Јужни Јадран;
– измештање ДП IБ 26 и 27 у циљу подизања квалитета овог путног правца, у складу са Просторним планом подручја посебне намене инфраструктурног коридора ДП I реда 21 Нови Сад – Рума – Шабац и ДП I реда 19 Шабац – Лозница. У перспективи овај путни правац омогућиће повезивање коридора аутопутева – Коридора X (Е75 и Е70) и коридора Vc (правац Будимпешта – Осијек – Сарајево – Мостар – Плоче), а преко ДП IБ 20 и ДП IБ 10 и са Коридором IV (веза са Румунијом); 
	
– измештање деонице ДП IБ 27 Ваљево – Лајковац у нови коридор од везе измештене деонице са северном обилазницом урбаног центра Ваљева на ДП IБ 27 (са два варијантна решења) до прикључка на будућу петљу „Лајковац” на аутопуту Е-761, у циљу oбeзбeђeња квaлитeтнe сaoбрaћajнe вeзe зaпaднoг и срeдишњeг дeлa цeнтрaлнe Србиje (града Ваљева и oпштинa Лoзницa, Oсeчинa, Лajкoвaц, Лaзaрeвaц и Aрaнђeлoвaц); 
	
– изградња обилазница на путу ДП IБ 27 – око Ваљева, Осечине и Лајковца; чији се коридори ближе утврђују просторним плановима јединица локалне самоуправе; 
	
– изградња новог моста на реци Сави код Шапца;
– изградња планираног ДП II реда између IБ 20 (Бадовинци) и IБ 26 (Дуваниште) чијом реализацијом би се, обилажењем насељених места створили бољи услови за одвијање транзитног саобраћаја, али и омогућила краћа веза између ДП IБ 26 са граничним прелазом у Босни и Херцеговини (Павловића мост); 
	
– реализација планираног ДП II реда (тзв. гребенског пута) за повезивање примарне туристичке дестинације Ваљевске и Подрињске планине – Дрина са ДП IБ 28, ДП IБ 21 и 22; са правцем пружања преко планина Сувобор, Маљен, Повлен и Соколских планина (прва фаза: деоница Рајац – Соколске планине); 
	
– изградња нових деоница општинских путева у циљу бољег међусобног повезивања насеља са урбаним центрима, центрима заједнице насеља, насељима у суседним општинама и туристичким локалитетима, које се утврђују просторним плановима обухваћених јединица локалне самоуправе; и
3. Повећањем безбедности одвијања саобраћајна путевима формирањем уличног профила пута у урбаним и микроразвојним центрима, уз одржавање проходности током целе године, постављање и реконструкцију путне и туристичке сигнализације и успостављање рестриктивног режима саобраћаја на заштићеним подручјима.
5.1.2. Железнички саобраћај
Развојем железничке инфраструктуре и железничког саобраћаја повећаће се квалитет и модалност саобраћајне доступности подручја Просторног плана, и то:
– завршетком изградње магистралне једноколосечне електрифициране железничке пруге Ваљево – Лозница (Липница) за мешовити саобраћај и за мaксимaлну брзину дo 120 km/h, укупне дужине око 68 km, рaди пoвeзивaњa жeлeзничких пругa Бeoгрaд – Рeсник – Пожега – Врбница – државна граница – Бијело Поље и Румa – Шaбaц – Зворник. Траса и објекти на овој железничкој прузи ближе се утврђују и реализују на основу Уредбе о утврђивању Просторног плана подручја посебне намене инфраструктурног коридора железничке пруге Ваљево-Лозница; 
	
– ревитализацијом и модернизацијом магистралне једноколосечне железничке пруге Бeoгрaд – Рeсник – Пожега – Врбница – државна граница – Бијело Поље за интермодални транспорт и зa мaксимaлну брзину вoжњe дo 120 km/h, са планираном доградњом неопходних капацитета и са изградњом двоколосечне деонице Београд–Ваљево. Други кoлoсeк жeлeзничкe пругe нa дeoници Бeoгрaд–Вaљeвo плaнирaн je кao дoгрaдњa пoстojeћeг кoлoсeкa пругe, кojи ћe сe рeкoнструисaти. Изградња другог колосека ове пруге омогућиће повезивање са приградским системом „Беовоз”; 
	
– реконструкцијом железничке станице и чвора у Ваљеву; 
– ревитализацијом и модернизацијом (електрификација) постојеће регионалне једноколосечне пруге Рума–Шабац–Лозница–Брасина–Зворник са изградњом капацитета за повезивање значајних корисника железничких услуга;
– изградњом железничке пруге Београд–Обреновац–Шабац, којом ће се омогућити већи степен интегрисаности простора и веће саобраћајно и економско повезивање са суседним регионима;
– обезбеђењем путно-пружних прелаза и уређењем станичних тргова и станица; и реконструкцијом и изградњом денивелисаних укрштаја код укрштања путева и пруга вишег ранга; 
	
– применом савремених мера за обезбеђивање саобраћаја и савремених технологија интермодалног транспорта; и
– очувањем коридора раније укинуте пруге Петловача–Богатић, чија би се обнова вршила према могућностима општина Богатић и града Шапца, могућностима привреде и железнице, уз претходно утврђену оправданост улагања; и очување коридора укинуте пруге узаног колосека Ваљево–Вреоци до утврђивања коначног опредељења за њену обнову од стране „Железнице Србије” а.д. 
	
5.1.3. Водни саобраћај
Побољшање квалитета и модалитета саобраћајне доступности подручја Просторног плана обезбедиће се унапређењем и развојем водног саобраћаја. Предвиђена је рехабилитација међународног пловног пута Сава, и реконструкција и модернизација луке Шабац (лука међународног значаја). 
	
5.1.4. Гранични прелази
Поред инфраструктурног унапређења постојећих граничних прелаза, постоји иницијатива локалне самоуправе Љубовија за изградњу и опремање путног граничног прелаза са Босном и Херцеговином Читлук на реци Дрини (ДП IБ 28). Препорука овог просторног плана је утврђивање вишег статуса граничног прелаза Шепак за путнички и робни промет.
5.1.5. Ваздушни саобраћај
Побољшање квалитета и модалитета саобраћајне доступности подручја Просторног плана обезбедиће се развојем ваздушног саобраћаја заснованог на изградњи следећих аеродрома:
– реконструкцији и модернизацији аеродрома „Дивци”, у циљу трансформације постојећег посебног (спортског) у општи аеродром;
– изградњи општег аеродрома (за потребе јавног авиопревоза, спортског и пољопривредног летења) на подручју општине Богатић; и
– изградњи посебног аеродрома (за потребе спортског и пољопривредног летења) у индустријској зони Шапца. 
	
5.1.6. Интермодални саобраћај
Транзитни положај Републике Србије у погледу копнених и речних коридора, планирани саобраћајни услови и све већи захтеви за прихватање и складиштење контејнерског, транзитног увозно-извозног, HUCKE-PACK и Ро/Ро превоза, стварају услове за формирање интермодалних/РТЦ. На подручју Просторног плана планира се изградња следећих РТЦ: у зони постојеће луке Шабац (источна индустријска зона), у Ваљеву и на граничним прелазима са Републиком Српском (Павловића мост и Шепак).
Предвиђена је и изградња транспортног терминала (нижег ранга од РТЦ-а) у Дивцима, чиме би се омогућио трансфер са/на сва три вида транспорта (камион, воз и авион). 
	
5.1.7. Јавни саобраћај
Развој јавног саобраћаја потребно је усмерити ка:
– његовој модернизацији и прилагођавању реда вожње потребама средњошколских ученика, са организовањем сезонских линија намењених туристима;
– давању приоритета овом виду саобраћаја у односу на индивидуални, посебно у централним зонама регионалних и субрегионалних центара;
– оспособљавању путне мреже за безбедно одвијање јавног приградског саобраћаја; и
– формирању аутобуских стајалишта на ванградским путним правцима у складу са чланом 2. Прилог 1. део 6.1.2.2. Правилника о условима које са аспекта безбедности саобраћаја морају да испуњавају путни објекти и други елементи јавног пута („Службени гласник РС”, број 50/11), како би се повећала безбедност путника при уласку и изласку из возила.
Аутобуски систем тренутно остаје примарни носилац јавног приградског и међуградског саобраћаја, док је у будућности потребно интензивирати напоре на активнијем укључивању локалног железничког и речног саобраћаја у превозу путника. 
	
5.1.8. Бициклистички саобраћај
Развој бициклистичког саобраћаја утврђује се просторним плановима обухваћених јединица локалне самоуправе. Усмераваће се на:
– повезивање рекреативних и туристичких зона у непосредној околини насеља; 
	
– повезивање зона масовне концентрације радних места (индустријске зоне, центри и друго) са зонама веће концентрације становања; и 
	
– организовање стаза ка железничким стајалиштима, ради комбиновања ова два вида превоза за локална/свакодневна путовања и повећања атрактивности железничког саобраћаја.
5.2. Водна инфраструктура
Планирани водни системи имају сложене структуре којима се решавају социјални, привредно-економски, еколошки, насељски, саобраћајни, водопривредни и енергетски проблеми на подручју Просторног плана, ширем подручју Републике Србије и са суседним државама. Неки од ових система се, према својим производним ефектима, могу валоризовати само уз подршку државе и уз трансграничну сарадњу: ХЕС „Средња Дрина”, ХЕС „Доња Дрина” и ревитализaција ХЕ „Зворник”. 
	
На подручју Просторног плана развијају се два велика регионална система за обезбеђење воде највишег квалитета и три речна система коришћења, уређења и заштите вода. Кључни објекти ових регионалних система су постојеће и планиране акумулације (Табела 19).
Табела 19. Потенцијални профили за реализацију акумулација 




Река

Град/општина

Акумулација

Намена





Љубовиђа

Љубовија

Горња Љубовиђа

В,O



Рибница

Миноица

Струганик

В, О, И



Уб

Уб

Памбуковица

П, O, Н, Р,Т



Јошевица

Јошевица



Река

Липовица



Велики бунар

Поток



Калиновац

Калиновац



Буковица

Буковица



Грачаница

Трлић



Стубленица

Стубленица



Уб

Радуша



Буковска

Ваљево

Хајдучка коса

Н, О, П, E, Р, Т



Забава

Забава



Самара

Самара



Граб

Равна Гора



Обница 

Златарић



Сушица

Сушица



Палежница

Палежница



Завојшница

Завојшница



Манастирица

Манастирица



Паклешница

Паклешница



Крчмарска

Крчмарска



Добрава

Владимирци

Вукошић

Н, О



Тамнава 

Коцељева

Каменица I

В, Н, П, Т, О



Раковица

Осечина

П.Белотић

В, Н, П, Т, О, E



Тушта

Братачац



Баставска река

Бела река



Туђинска

Туђинска



Сирдијска 

Сирдијска I и II



Остељак

Остељак



Ловачка

Ловачка



Бучар

Бучар



Кржава

Крупањ

Крупањ

В, Н, П, Т, О



Легенда за намене акумулација: Е – енергетика, О – оплемењавање малих вода, П – контрола поплава, В – снабдевање водом насеља, Н – наводњавање, И – снабдевање водом индустрије, Р – рибарство, Т – туризам и рекреација.
5.2.1. Регионални системи за снабдевање водом насеља
На подручју Просторног плана развијају се два велика регионална система за обезбеђење воде највишег квалитета. 
	
5.2.1.1. Колубарски регионални систем за снабдевање насеља водом
Колубарски регионални систем за снабдевање насеља водом (у даљем тексту: Колубарски регионални систем) започео је своје формирање реализацијом I фазе ППВ „Пећине” (600 L/s), изградњом кључног објекта система бране и акумулације „Стуборовни” и изградњом дела магистралног довода од ППВ до разводног резервоара „Гајине” у селу Бујачићу. Из магистралног цевовода се одвајају краци према резервоарима у насељима града Ваљева и општинама Лајковац, Мионица, Уб и Лазаревац (подручје града Београда), а у перспективи и према Дивчибарама (једна од варијанти тог система). Магистрални цевовод се завршава у главном дистрибуционо-разводном резервоару на Врапчем брду у зони ушћа Љига у Колубару. 
	
Кључни објекат Колубарског регионалног система је акумулација „Стуборовни”. 
	
У складу са Правилником о начину одређивања и одржавања зона санитарне заштите изворишта водоснабдевања („Службени гласник РС”, број 92/08), овим просторним планом коригује се обухват зоне непосредне и уже санитарне заштите акумулације и режими заштите за све три зоне санитарне заштите утврђени Просторним планом подручја посебне намене слива акумулације „Стуборовни”, тако да:
1) Зона I санитарне заштите (зона непосредне санитарне заштите) – обухвата језеро из кога се захвата вода за водоснабдевање, укључујући врх преградног објекта и приобално подручје акумулације ширине 10 m у хоризонталној пројекцији, од нивоа воде при највишем нивоу воде у језеру (КМУ = 362,5 mн.в.), као и надземне притоке акумулације и подручје са обе стране притоке чија ширина износи 10 m у хоризонталној пројекцији, мерено од нивоа воде при водостају притоке који се јавља једном у десет година. Укупна површина ове зоне је 2,61 km2; и
2) Зона II санитарне заштите (ужа зона санитарне заштите) – обухвата појас ширине 500 m око акумулације, мерено у хоризонталној пројекцији од спољне границе зоне I. Укупна површина ове зоне је 8,24 km2.
Овим просторним планом утврђују се следећи режими заштите и правила уређења и изградње простора, у складу са Правилником о одређивању и одржавању зона санитарне заштите изворишта водоснабдевања, за три зоне санитарне заштите акумулације „Стуборовни”: 
	
1) Зона I санитарне заштите (зона непосредне санитарне заштите) – забрањена је изградња објеката, коришћења простора и одвијања активности које нису у функцији водопривреде. Сви објекти у овој зони треба да се уклонe у складу са законом. За потребе туристичко-рекреативног коришћења акумулације дозвољава се уређење приобаља за планиране пешачке и бициклистичке стазе, купалишта и пристане, са санитарно обезбеђеним објектима за дневни боравак посетилаца (мокри чворови, посуде за отпад, одморишта и видиковци са заклоном и слично). На акумулацији се могу користити пловила на електрични погон, весла и једра, и одвијати спортски риболов. У акумулацији је забрањен кавезни узгој рибе; 
	
2) Зона II санитарне заштите (ужа зона санитарне заштите) – забрањена је изградња нових објеката који нису у функцији водопривреде. Дуж постојећих и планираних путева обавезна је изградња инфраструктуре (бетонске риголе) за прикупљање атмосферских вода са сепараторима нафтних деривата, од стране Јавног предузећа „Путеви Србије” за ДП и градске/општинске управе за општинске путеве. За потребе туристичко-рекреативног коришћења простора, дозвољава се уређење простора за пешачке и бициклистичке стазе, пристана и слично. У овој зони забрањена је употреба агрохемикалија, течног и чврстог стајњака. Стамбени и економски објекти пољопривредних домаћинстава изграђени у зони II могу да се задрже, односно легализују, под условом да за ове објекте надлежни органи водопривреде и електропривреде, као представници државе, реализују санитарно безбедно прикупљање и пречишћавање свих отпадних вода. Када је обезбеђено санитарно безбедно прикупљање и пречишћавање свих отпадних вода, омогућава се реконструкција или замена постојећих стамбених и економских објеката за сопствене потребе пољопривредних домаћинстава новим објектима у истим габаритима. Остали постојећи објекти, са дозволама добијеним до доношења овог просторног плана, задржавају се под условом да имају обезбеђено санитарно безбедно прикупљање и пречишћавање свих отпадних вода и друге услове у складу са законом. Уколико наведено немају, ови објекти се могу задржати под условом да власници обезбеде санитарно безбедно прикупљање и пречишћавање свих отпадних вода о свом трошку. Статус осталих објеката, постројења и активности у зони II биће утврђен након доношења Решења о одређивању и одржавању зона и појасева санитарне заштите и завршетка израде Елабората о зонама санитарне заштите изворишта (према чл. 5. и 28. Правилника о начину одређивања и одржавања зона санитарне заштите изворишта водоснабдевања); и
3) Зона III санитарне заштите (шира зона санитарне заштите) – успоставља се режим плански контролисане изградње и коришћења простора, који обезбеђује заштиту квалитета вода и здравствену исправност воде изворишта. У овој зони забрањено је неконтролисано депоновање комуналног и другог отпада, лоцирање и уређење депонија чврстог отпада, депоновање, складиштење и транспорт опасних материја и материја које се не смеју директно или индиректно уносити у воде. Отпадне воде постојећих објеката, производних процеса, рударских и других радова морају се пречистити до прописане класе квалитета пре испуштања у реципијент. Није дозвољено грађење производних погона и других објеката, као ни обављање рударских и других радова чије отпадне воде садрже загађујуће материје или на било који начин угрожавају квалитет и режим вода. На овом простору се могу реализовати мали индустријски (прерађивачки) погони (млекаре, пилане, печуркане, производња намештаја, и друго), са „чистим” технологијама које немају чврсте или течне отпадне и опасне материје. Могу се градити, доградити, реконструисати и задржати постојећи објекти (стамбени, верски, јавних служби, туристички, терцијарних делатности и објеката пољопривредних домаћинстава) под условом санитарног безбедног прикупљања и пречишћавања отпадних вода, то јест уређења непропусних септичких јама и организовања службе која ће се старати о њиховом пражњењу (по принципу обавезности, без захтева корисника) и одвожењу до ППОВ.
Акумулација „Стуборовни” омогућава потпуно годишње, делом и вишегодишње, регулисање протока. Акумулација омогућава да се у коначној III фази развоја ППВ „Пећине”, са три фазно реализована модула постројења, може обезбедити 1.800 L/s воде највишег квалитета. На овај начин, регионални систем омогућава дуготрајно снабдевање водом насеља града Ваљева (резервисано 1.030 L/s вршне потрошње) и општина: Мионица и Уб (190 L/s), Лајковац и Лазаревац (580 L/s). Обезбеђеност снабдевања водом је изузетно висока (97%), по чему тај систем постаје један од најпоузданијих регионалних водоводних система у Републици Србији.
У даљем развоју Колубарског регионалног система значајну улогу имаће и постојеће заокружене водоводне целине. Изворишта субсистема Ваљева користе се и као изворишта у оквиру Колубарског регионалног система, у складу са кључном стратешком одредницом на основу Уредбе о утврђивању водопривредне основе Србије и ППРС да се из регионалних водоводних система обезбеђују само недостајуће количине воде, након еколошки и економски оправданог коришћења локалних изворишта. Обухват Ваљевског водоводног субсистема, као кључног елемента Колубарског регионалног система, прошириће се на гравитирајућа насеља, посебно дуж путева I реда (према Бранковини, Осечини и другим насељима). Водоводи општина Мионица, Уб, Лајковац и Лазаревац, ослоњени на локална изворишта, инкорпорираће се у Колубарски регионални систем (око 120 L/s). За општину Уб и насеља у тој општини предвиђа се преузимање око 80 L/s из Колубарског регионалног система и проширење локалних изворишта са реализацијом мале акумулације „Памбуковица” на реци Уб. Повезивањем општине Мионица на регионални систем, ослободиће се сада коришћена изворишта на падинама Маљена и омогућити одвођење воде у правцу Дивчибара. Насеља у општини Љиг се у перспективи могу повезати на Колубарски систем, као и на извориште на реци Оњег са планираном акумулацијом и ППВ у зони Брајковца. 
	
У склoпу рeaлизaциje акумулације „Стубoрoвни” предвиђено је обезбеђење поузданог водоснабдевања насеља у сливу акумулације рeкoнструкциjом вoдoвoднoг систeмa „Кукaљ” (снaбдeвa вoдoм сeдaм нaсeљa – Стубo, Дoњa Лeскoвицa, Сушицa, Лeлић, Бoгaтић, Пaкљe и Сaндaљ) и реализацијом нoвог вoдoвoдног систeма „Ровни” (снабдеваће водом шест насеља – Рoвни, Куницe, Миjaчи, Пoћутa, Тубрaвић и Рeбeљ). 
	
У веома дугорочној перспективи је продужетак крака Рзавског регионалног система и његово повезивање са Колубарским системом преко резервоара Врапче брдо (у зони Ћелије). Повезивањем ова два система остварило би се изузетно поуздано водоснабдевање свих насеља у ширем коридору ДП IБ 22. 
	
Насеља у општинама Крупањ, Осечина, Љубовија и у будућности ће се ослањати на властита изворишта, јер се на тим правцима не предвиђа реализација већих регионалних система. Неопходно је да се радовима на обнови мрежа сведу губици на мање од 20% и обезбеди пуна хидрауличка стабилност тих водоводних система. 
	
5.2.1.2. Мачвански регионални систем за снабдевање насеља 
	водом
Овај регионални систем ослања се на врло богата изворишта подземних вода у алувиону Мачве у простору који је омеђен Дрином, Савом и Церским ободним каналом, као и у алувиону Подриња све до Бање Ковиљаче. Изворишта подземних вода омогућавају да се из њих потпуно и поуздано подмирују потребе за водом у градовима Шапцу и Лозници, те у општини Богатић, али да се билансни вишкови могу усмерити и према Срему, у коме недостају квалитетне воде за снабдевање насеља. Водопривредна основа Србије (Уредба о утврђивању водопривредне основе Србије) предвиђа могућност да се у далеким временским хоризонтима вода усмерава и према београдском конзумном подручју, како би се спојили Савско – београдски и Мачвански систем. У оквиру Мачванског система, водовод Шапца је заокружен у аутономан субсистем који је у стању да са великом поузданошћу подмирује потребе за водом из властитих алувијалних изворишта. Водоводи насеља у општинама Лозница и Богатић ће се и даље развијати као аутономни субсистеми, али је у даљој будућности могуће повезивања у јединствену целину у оквиру Мачванског регионалног система. 
	
Развој локалних, групних и индивидуалних водоводних система, у обухвату и ван обухвата колубарског и мачванског регионалног система за обезбеђење воде највишег квалитета, утврђује се просторним плановима обухваћених јединица локалне самоуправе.
5.2.2. Речни системи коришћења, уређења и заштите вода
На подручју Просторног плана развијају се три речна система, чије су функције уређење водних режима, заштита вода (канализациони системи, ППОВ насеља и индустрија, заштити квалитета вода, и друго) и еколошки прихватљиво искоришћење водних потенцијала река (хидроелектране, вода за технолошке потребе, и друго) на подручју оба округа. 
	
Вода за технолошке потребе у склопу три речна система обезбедиће се на два начина. Предузећа се прикључују на водоводне системе уколико у технолошким процесима морају да користе воду највишег квалитета. Када за технолошки процес није потребан квалитет воде за пиће (вода за расхладне системе, за грубе процесе прања у процесу производње, и друго), вода за технолошке потребе се захвата из речних система, или из алувијалних издани које се не користе за снабдевање насеља. 
	
У складу са тим, вода за технолошке потребе може се захватати из следећих изворишта: из алувиона који се не користе и не планирају за снабдевање водом; и захватима из Дрине, Саве и Колубаре, под условом да се обезбеди минимални одрживи проток низводно од водозахвата. 
	
5.2.2.1. Речни систем Колубаре
Кључни објекат овог речног система је вишенаменска акумулација „Стуборовни”, са вишегодишњим регулисањем, која има следеће намене: снабдевање насеља водом у оквиру описаног Колубарског регионалног система; снабдевање технолошком водом РЕИС „Колубара”; ублажавање таласа великих вода и заштита од поплава; побољшање режима малих вода; заштита квалитета вода Колубаре; хидроенергетика (мини хидроелектране – у даљем тексту: МХЕ, уз брану); и друго. 
	
Акумулација „Стуборовни” неопходна је и за снабдевање технолошком водом објеката РЕИС „Колубара” и Термоелектране „Колубара Б”. Технолошка вода која је неопходна за несметано функционисање Термоелектране „Колубара Б” и других објеката РЕИС „Колубара” мора бити обезбеђена 98–99%, а ова количина воде се у маловодним периодима обезбеђује наменским испуштањем из акумулације „Стуборовни”. 
	
Системе за заштиту од поплава и побољшање режима малих вода у оквиру Колубарског речног система чине: линијски/пасивни системи одбране – насипи и регулациони објекти дуж Колубаре и њених већих притока (Тамнава и Уб); и објекти за активну заштиту од поплава – акумулације (ублажавање поплавних таласа у акумулацији „Стуборовни”) и ретензије. У складу са ППРС, предвиђена је заштита тока Колубаре од поводња 1%. 
	
У циљу заштите површинског копа „Тамнава – Западно поље” и функционисања Термоелектране „Колубара Б” реализована је вишенаменска акумулација „Паљуви Виш” на реци Кладници. Поред заштите од поплава објекат има функцију прихрањивање изворишта „Паљуви Виш” (ново извориште које треба да надокнади престанак функционисања ВС „Калинић”) и обезбеђивања воде за технолошке потребе. Са уласком у рад акумулације „Стуборовни”, акумулација „Паљуви Виш” имаће функцију повећања поузданости система за обезбеђивање технолошке воде термоелектрана РЕИС „Колубара”. 
	
У сливу реке Колубаре, неопходно је наставити са одржавањем постојећих насипа уз реке: Таманаву, Уб, Љиг, Рибницу и поток Годевац. Извршиће се планиране регулације на рекама: Тамнава (узводно од насеља Црвена Јабука), Уб (од насеља Уб до насеља Рупљана), Љиг (од Љига до ушћа у Колубару) и Топлица (целом дужином њеног тока кроз општину Мионица). Нaкoн пуњења aкумулaциje „Стубoрoвни”, рeгулaциja Кoлубaрe низвoднo oд урбаног центра Ваљева oбaвљaће се стaбилизaциjoм, проширењем и продубљењем кoритa (укупно на око 10,5 km) и реализацијом обалоутврда (укупне дужине око 2,0 km) које прате природан ток22.
Акумулација „Стуборовни” омогућава да се, уз одговарајуће технолошке мере заштите (ППОВ „Горић”), активно управља стањем квалитета воде у реци Колубари. Предвиђено је да се ППОВ „Горић” развија фазно. У другој фази развоја реконструисаће се и проширити на капацитет од 650 L/s у сувом периоду, то јест за оптерећење од 125.000 ЕС. У трећој фази, у постпланском периоду, прoшириће се дoгрaдњoм кaпaцитeтa зa 1000 L/s у сувом периоду, то јест за 200.000 ЕС. Завршетком изградње канализационог система на подручју урбаног центра Ваљево и приградских насеља и одговарајућим управљањем акумулацијом, стање квалитета реке Колубаре низводно од Ваљева се може одржавати у IIb класи квалитета. Ради заштите квалитета вода регионалног изворишта вода, приоритет има реализација групних и индивидуалних канализационих система са ППОВ општег типа (са механичким и биолошким третманом отпадних вода) за насеља у зони II санитарне заштите акумулације „Стуборовни” (Совач, Вујиновача, Тубравић, Брезовице, Стубо и Ровни)23. У насељима која су ослоњена на мале водотоке (општински центри Уб, Љиг и Мионица), неопходна су ППОВ са високим степеном пречишћавања и продуженом биоаерацијом, како би се остварио доста строг захтев излазног квалитета воде из ППОВ (БПК5 ≤ 4 mg O2/L), који је потребан за остварење тражене IIa класе вода малих водотока у маловодним месeцима.
–––––––––––––––
22 Генерални пројекат уређења речног корита реке Колубаре од Словца до Ваљева, EHITNG, 2012.
23 Генерални пројекат сакупљања, одвођења и пречишћавања отпадних вода града Ваљева са претходном студијом оправданости, WIGA Projectgroupd.o.o., 2011.године.
5.2.2.2. Речни систем Дрине и Речни систем Сава – Срем
Ова два речна система разматрају се као једна функционална целина, јер су водни режими површинских и подземних вода на подручју Мачве тесно повезани заједничким заштитним системима. Конфигурацију тих система сачињавају: постојеће и планиране акумулације у сливу Дрине које су у управљачком делокругу у Републици Србији („Зворник” – на подручју Просторног плана и „Бајина Башта” на Дрини, Увачко, Златарско и Радоињско језеро на Увцу, „Потпећ” на Лиму – ван подручја Просторног плана); шест ХЕ уз наведене акумулације (само ХЕ „Зворник” на подручју Просторног плана); регулациони објекти на рекама; заштитни системи у приобаљима, посебно у Мачви и Посавини (са каналима: Церски ободни канал, Средњемачвански, Доњемачвански, као и регулисаним малим водотоцима који су део тог заштитног система); и системи за заштиту вода (садашњи канализациони системи и сва планирана ППОВ). 
	
На водне режиме у овим речним системима утичу акумулације и ХЕ у сливу Дрине (ХЕ „Пива” на Пиви, ХЕ „Вишеград”), које су ван надлежности Републике Србије. Правила о усклађивању управљања у кризним хидролошким ситуацијама треба договорити на нивоу три државе: Републике Србије, Босне и Херцеговине (Републике Српске) и Црне Горе. Управљањем се могу значајно побољшати или погоршати хидролошка стања на средњој и доњој Дрини. 
	
Систем од шест акумулација и хидроелектрана (од чега је на подручју Просторног плана само ХЕ „Зворник”) у будућности ће се, највероватније, проширити са три нове акумулације и хидроелектране на Средњој Дрини („Мала Дубравица”, „Тегаре”, „Рогачица” ван подручја Просторног плана), као и са четири успорна објекта у кориту за велику воду на доњој Дрини, са одговарајућим хидроелектранама („Дрина 1 – 3” и „Козлук”). Објекти на средњој и доњој Дрини користиће се заједно са Републиком Српском, по принципу 50:50%. Иако нису тачно дефинисане коте успора, нити конфигурација система, за ову намену резервише се потез Дрине од краја успора Зворничке акумулације, у близини места Дубравица, до доње воде ХЕ „Бајина Башта” узводно од Перућца.
Четири каскаде на доњој Дрини предвиђају се низводно од ХЕ „Зворник” до близине ушћа Дрине у Саву. Хидроелектране на овим каскадама се реализују искључиво унутар насипа, у кориту за велику воду. Каскадама се, поред енергетских циљева, испуњавају и циљеви одбране од поплава, стабилизације и регулације корита, и обезбеђују услови за коришћење воде у системима за наводњавање у Подрињу, Мачви и Семберији. 
	
Саставни део Речног система Дрине биће и сви дренажни системи који треба да одржавају у потпуно контролисаном стању заштићена приобаља у зони успора четири каскаде. Ове системе сачињавају магистрални канали за прихват провирних вода и сви дренажни системи, по потреби, са самоизливним бунарима. 
	
Дренажни системи (Средњемачвански, Доњемачвански и Церски ободни канал и мрежа малих водотока), који су смањеног капацитета за прихватање бујичних и провирних вода услед неадекватног одржавања, морају се обновити у циљу достизања првобитне функционалности у одводњавању Мачве. Наставиће се изградња канала за одвођење воде, у складу са утврђеним пројектима и обављеном комасацијом земљишта на подручју града Шапца и општине Богатић.
Речне системе Дрине и Саве сачињавају и сви објекти за заштиту од поплава: линијски/пасивни системи одбране (насипи и регулација Дрине и Саве); и објекти за активну заштиту од поплава (акумулације и ретензије). Према ППРС, предвиђена је заштита Подриња и Посавине од поводња 1%, при чему приоритет у реализацији имају подручја у зони урбаних центара: Лозница, Бања Ковиљача, Љубовија, Мали Зворник и Бадовинци. Неопходна је реконструкција савских насипа и регулација реке Јадар.
У склопу система активне одбране од поплава и ублажавања поплавних таласа на реци Сави, реализоване су две ретензије у Републици Хрватској (Лоњско и Мокро поље). Међународном сарадњом Републике Србије и Републике Хрватске дефинисаће се управљачки режими ових објеката.
Објекти речних система Дрине и Саве биће сва ППОВ великих насеља и индустрија које користе канализације и ППОВ општег типа, као и оних индустрија које имају предтретман отпадних вода и користе ППОВ општег типа. Планирана су ППОВ у свим урбаним центрима и насељима са више од 5 000 еквивалентних становника. Приоритет имају објекти и насеља која се налазе у горњим деловима сливова: ППОВ Крупња (заштита Ликодре и Јадра), Осечине (Јадар), Владимираца (Млаква и савски алувион) и Богатића (алувион Мачве и канали система за одводњавање). Приоритет је и заштита малих водотока реализацијом ППОВ у општинским центрима: Осечина, Крупањ, Владимирци и Коцељева. Неопходна су ППОВ са високим степеном пречишћавања и продуженом биоаерацијом, како би се остварио доста строг захтев излазног квалитета воде из ППОВ (БПК5 ≤ 4 mg O2/L), који је потребан за остварење тражене IIa класе вода малих водотока у маловодним месeцима. ППОВ компактног типа се планирају и у мањим насељима у горњим деловима слива: Пецка, Лешница и друго. Поред наведених, као велики концентрисани загађивачи приоритет имају ППОВ Шапца и Лознице (заједно са Бањом Ковиљачом). Индустријски комплекси у Лозници и Шапцу морају да доведу у потпуно функционално стање своја постројења за пречишћавање отпадних вода индустрија. 
	
Развој локалних, групних и индивидуалних канализационих система и начин пречишћавања каналисаних отпадних вода у обухвату наведена три речна система, утврђује се просторним плановима обухваћених јединица локалне самоуправе.
5.3. Енергетика и енергетска инфраструктура
5.3.1. Енергетски извори
У Колубарском лигнитском басену планира се наставак експлоатације лигнита на површинском копу „Тамнава – Западно поље” и отварање површинског копа „Радљево”, у складу са Просторним планом подручја експлоатације Колубарског лигнитског басена. Динамика експлоатације лигнита усклађиваће се са динамиком реализације Термоелектрана „Колубара Б”.
Предвиђено је коришћење ОИЕ, у првом реду хидроенергије изградњом МХЕ, као и осталих видова енергије (енергија ветра, геотермална енергија, сунчева енергија, биомаса, и друго).
Низводно од бране „Стуборовни” предвиђана је МХЕ са три агрегата (по један на сваком од испуста). Укупна снага инсталираних генератора биће око 1,3 MW. Могућа производња МХЕ износи око 5,2 GWh/god. Предвиђено је да се ова МХЕ директно прикључи на дистрибутивни систем, да би се конзумном подручју обезбедила поузданост у снабдевању електричном енергијом и у критичним (хаваријским) ситуацијама.
Предвиђене су потенцијалне локације за 62 МХЕ, укупне снаге од око 25 MW и укупне производње од око 82 MWh. Број МХЕ по градовима/општинама, снага и производња приказани су у Табели 20. Мале хидроелектране се могу градити на местима на којима не ремете развој планираних већих објеката у оквиру система за снабдевање водом, речних система и не угрожавају еколошке функције водотока и насеља која се налазе крај река, а на основу одговарајућег урбанистичког плана. Због тога сва разматрана решења из Катастра МХЕ (из 1987. године) треба третирати искључиво као техничке могућности, које су оквирне (необавезујуће) и које тек треба преиспитати са гледишта усклађивања са окружењем, уз прибављање и поштовање водних услова и услова заштите природе и споменика културе. Изградња и повезивање МХЕ на електроенергетску мрежу ДВ 10(20) kV повећаће сигурност у напајању електричном енергијом насеља, алтернативне сеоске економије, као и туристичко-рекреативне инфраструктуре на подручју Просторног плана.
Табела 20. Карактеристике потенцијалних МХЕ по градовима/општинама*




Град
општина

Укупан број МХЕ

Процењена снага (кW)

Могућа производња 
(kWh)





Ваљево

13

9.785

30.937.000



Љиг

8

3.445

9.087.000



Мионица

6

2.380

6.482.000



Осечина

2

325

1.200.000



Лозница

3

455

1.682.000



Мали Зворник

8

1.990

7.414.000



Љубовија

15

5.325

19.862.000



Крупањ

7

1.580

5.374.000



Укупно

62

25.285

82.038.000



На подручју Просторног плана могуће је остварити производњу еколошки прихватљивих облика енергије и из других обновљивих извора, и то:
– геотермалне енергије – експлоатацијом резерви нискотемпературних термалних вода на подручју Мачве, са коришћењем топлотних пумпи за потребе грејања и балнеолошко-рекреативних потреба. У случају откривања нових термалних извора, редослед приоритета за коришћење је следећи: бањски и спортско-туристички објекти, уколико то омогућавају физичко-хемијске карактеристике воде; коришћење топле воде за интензивну пољопривредну производњу (стакленици, пластеници), као и непосредном конверзијом за грејање стамбених и хотелских јединица;
– енергије биомасе – могућност примене сировина из пољопривреде и шумарства, као и коришћења животињског отпада за производњу биогаса. Најзначајнију баријеру за коришћење биомасе представљају недовољна искуства у коришћењу опреме и неразвијено тржиште биомасе;
– сунчеве енергије – применом различитих врста пасивних соларних система (у којима објекат представља пријемник који захвата и чува највећи део енергије) и активних соларних система за конверзију у топлотну енергију. Неопходна је промоција коришћења сунчеве енергије за загревање санитарне воде и просторија у јавним и стамбеним објектима; и
– отпадне топлоте из индустријских постројења.
5.3.2. Енергетска инфраструктура
Развој енергетске инфраструктуре на подручју Просторног плана засниваће се на: успостављању ефикасног система планског управљања и експлоатације изграђених енергетских ресурса, уз примену савремених решења и модернизацију постојећег система преноса, изградње нових и дистрибуцију енергије према међународним стандардима; стварању услова за континуирано, поуздано и рационално напајање електричном енергијом подручја и интензивирање коришћења обновљивих извора енергије.
Програмом за остваривање Стратегије енергетског развоја Републике Србије до 2015. године за период 2007. до 2012. године предвиђа се изградња и ревитализација следећих објеката: 
	
– довршетак изградње започетих блокова Термоелектране „Колубара Б” 700 МW (2x350 МW);
– ревитализација ХЕ „Зворник” (повећање снаге електране за 25 MW и годишње производње за 70 GWh/год.); и
– започињање активности на реализацији каскадног система проточних хидроелектрана на подручју средње (потез између ХЕ „Бајина Башта” и ХЕ „Зворник”) и доње Дрине (потез од ХЕ „Зворник” до ушћа у Саву, Табела 21).
Табела 21. Потенцијалне хидроелектране на подручју Просторног плана




Назив

Река

V, мил. m³

Инсталирана снага, MW

Годишња производња, GWh



Тегаре

средња Дрина

105

126

475



Мала Дубравица

средња Дрина

60

122

434



Козлук

доња Дрина

15

90

363



Дрина 1

доња Дрина


82

339



Дрина 2

доња Дрина


82

337



Дрина 3

доња Дрина


82

319



Шабац

Сава






Подаци приказани у Табели 21. подложни су променама и биће проверени израдом одговарајуће инвестиционо-техничке документације. Неопходно је веома пажљиво размотрити могућност изградње хидроелектране ХЕ „Шабац” (једне степенице), са плитком акумулацијом узводно од Шапца.
Електроенергетску мрежу формираће постојећи и планирани водови, дистрибутивни водови и објекти.
Термоелектрана „Колубара Б” биће прикључена на електроенергетски систем Републике Србије типским прикључком „улаз-излаз” на постојећи далековод 400 kV бр. 436 ТС „Обреновац” – ТС „Крагујевац 2”. Сопствена потрошња Термоелектране „Колубара Б” у износу од око 70 МW биће прикључена на 220 kV далековод истим типом прикључка „улаз-излаз” на постојећи далековод 220 kV бр. 204 ТС „Београд 3” – ТС „Бајина Башта”. Ово подразумева изградњу следећих водова: два ДВ 400 kV од ТЕ Колубара до постојећег ДВ бр. 436 и два ДВ 220 kV од ТЕ Колубара до постојећег ДВ бр. 204. 
	
ТЕНТ БЗ би се прикључио на преносни систем тако што би се по траси постојећег далековода 220 kV бр. 295 ТС „Обреновац” – ТС „Шабац 3” на делу од ТС „Обреновац” до разводног постројења „Младост” изградио двоструки далековод са стубовима за 400 kV, при чему би се једна тројка опремила за 400 kV и тако прикључила ТЕНТ Б ГЗ, док би се друга тројка опремила као 220 kV и наставила даље према ТС „Шабац 3”.
Развој електроенергетске мреже и објеката (по напонским нивоима) обухвата и: 
	
– изградњу двоструког ДВ 400 kV Обреновац – Бајина Башта – (Вишеград) – Пљевља, који је делом ван подручја овог просторног плана. Изградња двоструког ДВ 400 kV „Обреновац” – „Бајина Башта” подразумева гашење ДВ 220 kV бр. 213/1 ТС „Обреновац” – ТС „Бајина Башта” и ДВ 220 kV бр.204 ТС „Београд 3” – ТС „Бајина Башта”. Ова два далековода би се у подручју где су најближи (околина подручја Уба) спојили и формирали нови ДВ 220 kV ТС „Обреновац” – ТС „Београд 3”;
– реконструкцију постојеће ТС 220/35 kV „Бајина Башта” у ТС 400/220/35 kV „Бајина Башта”;
– изградњу нове ТС 400/110 kV „Колубара” која би се налазила уз постојеће постројење електране ТЕ „Колубара”. Изградило би се само постројење 400 kV и уградила два трансформатора снаге по 300 MVA, док би се за 110 kV постројење искористило постојеће. ТС 400/110 kV „Колубара” би се прикључила на постојећи далековод 400 kV бр. 436 ТС „Обреновац” – ТС „Крагујевац 2”;
– подизање ТС 220/110 kV „Ваљево 3” на 400 kV подразумева увођење једне тројке двоструког ДВ 400 kV „Обреновац” – „Бајина Башта” у ТС „Ваљево 3”;
– подизање ТС 220/110 kV „Шабац 3” на 400 kV подразумева да се постојећи далековод 220 kV бр. 295 ТС „Обреновац” – ТС „Шабац 3” реконструише у 400 kV, да би се у другој фази изградио потпуно нов далековод 400 kV ТС „Шабац 3” – ТС Сремска Митровица 2”;
– реконструкцију двоструког ДВ 110 kV ТС „Ваљево 3” – ХЕ „Зворник”;
– изградњу следећих 110 kV далековода: ТС „Љубовија” – државна граница, двоструки ДВ ХЕ „Зворник” – ТС „Лозница”, „Лозница” – „Лешница”, „Ваљево 3” – „Мионица” – „Љиг”, двоструки далековод од нове ТС „Уб 2” до постојећег далековода ТС „Ваљево 3” – ТС „Јабучје Западно поље”, двоструки далековод од нове ТС „Ваљево 4” до једног од постојећих далековода „Ваљево 3 – Ваљево 1”;
– реконструкцију ТС 110/35 kV „Ваљево 1”, доградњу шест ТС 110/x kV: „Богатић”, „Шабац 1”, „Шабац 2”, „Шабац 5”, „Коцељева”, „Владимирци”; изградњу шест ТС 110/x kV: „Уб 2”, „Мионица”, „Ваљево 11”, „Лозница 2”, 2 x ТС 110/35 kV за потребе МХЕ на подручју Горње Љубовиђе и Горње Трешњице у Љубовији, „Шабац13”;
– прикључење постојећег 35 kV кабла ТС 110/35 kV „Ваљево” 1 – ТС 35/10 kV „Ваљево 4”; реконструкцију три далековода ДВ 35 kV: од ТС 110/35 kV „Крупањ” до ТС 35/10kV „Осечина”, од ТС 110/35 kV „Ваљево 1” до ТС 35/10 kV „Ваљево 2” и од ТС 110/35kV „Ваљево1” до ТС 35/10kV „Мионица 2”; изградњу шест далековода ДВ 35kV: од ТС 35/10 kV „Vally” до најближег стуба 35 kV далековода „Ваљево 3” – Осеченица, од ТС 110/35kV „Ваљево 2” до ТС 35/10 kV „Ваљево 11”, од ТС 35/10 kV „Уб 1” до ТС 35/10 kV „Уб 2”, од ТС 35/10 kV „Осеченица” до „Дивчибара”, од ТС 110/35 kV „Осечина” до ТС 35/10 kV „Каменица”, од ТС 35/10 kV „Ваљево 5” на 35 kV кабловски вод ТС 110/35 kV „Ваљево 2” – ТС 35/10 kV „Ваљево 7”; и
– реконструкцију ТС 35/10kV „Ваљево 2”; доградњу седам ТС 35/10 kV: „Ваљево 4”, „Ваљево 3”, „Ваљево 5”, „Ваљево 6”, „Ваљево 9”, „Уб 1” и „Осечина”; изградњу шест ТС 35/10 kV: „Дивци”, „Бањани”, у индустријској зони у Лозници, „Ваљево 12”, „Чучуге” и „Дивчибаре”.
Eлектроенергетскa мрежa и објекти нижег напонског нивоа утврђују се просторним плановима обухваћених јединица локалне самоуправе.
Повезивање најављених система хидроелектрана ХЕ „Средња Дрина” и ХЕ „Доња Дрина” биће прецизније дефинисано након спровођења детаљнијих студијских анализа за ово подручје. У овој фази може се са сигурношћу проценити да ће се повезати на 110 kV напонски ниво.
Капацитет постојећег магистралног гасовода у Републици Србији омогућује увоз потребних количина гаса и евентуалну градњу нових капацитета за производњу електричне енергије на подручју Просторног плана. Изградњом крака магистралног гасовода Ниш – граница Бугарске, а пре свега изградњом гасовода „Јужни ток” (чији ће крак ка Републици Српској проћи делом подручја Просторног плана, како је приказано на Рефералној карти 2), обезбедиће се сигурност и повећање капацитета снабдевања гасом, чиме се отварају могућности за ширу примену гасних енергетских технологија у постројењима различитих снага у урбаним подручјима. Једно од таквих постројења је термоелектрана-топлана ТЕ-ТО „Лозница” (у изградњи) са комбинованим гасно-парним циклусом инсталисане електричне снаге 270 MWe и топлотне снаге 78 MWt у Лозници, катастарска општина Трбушница.
Предвиђена је изградња следећих разводних гасовода:
– Батајница – Шабац – Лозница – Република Српска који ће бити паралелан са постојећем разводним гасоводом РГ 04 – 05 (у коридору постојећег гасовода);
– РГ 05 – 06 Београд – Ваљево;
– Шабац – Владимирци – Коцељева;
– Уб – Коцељева – Владимирци – Шабац; и
– Коцељева – Осечина – Крупањ – Љубовија.
Трасе планираних разводних гасовода Уб – Коцељева – Владимирци – Шабац и Коцељева – Осечина – Крупањ – Љубовија биће утврђене одговарајућим урбанистичким планом на основу техничке документације на нивоу студије изводљивости са идејним пројектом. 
	
5.4. Телекомуникације и поште
У области развоја фиксне телефонске мреже и мобилне телефоније предвиђа се: 
	
– побољшање постојећег стања заменом постојећих аналогних комутација (централа) дигиталним. За постојеће аналогне телефонске централе у урбаним центрима Шапцу и Лозници, планирана је даља децентрализација система – изградњом мултифункционалних приступних чворова (МSAN) и издвојених степена, реорганизација постојећих кабловских подручја и изградња нових (до укупног растерећења главних централа за износе капацитета аналогних). У осталим насељима је неопходна замена аналогних приступних уређаја дигиталним;
– децентрализација система до испуњења услова да максимална дужина претплатничке петље за минимум 90% корисника достигне испод 1 km у урбаним центрима и до 2 km у сеоским насељима. Децентрализација ће се реализовати изградњом МSAN-а у слободностојећим објектима или у индор варијанти. Капацитети појединачних приступних уређаја засниваће се на критеријуму обезбеђења једног прикључка на два становника; 
	
– замена амортизоване приступне мреже новом, уз реорганизацију кабловских подручја. За планинска и ретко насељена места биће реализована бежична приступна мрежа (CDMA технологијом); 
	
– укидање свих двојних прикључака и прикључака преко уређаја за вишеструко коришћење парица;
– пружање широкопојасних услуга половини корисника до 2016. године и укупном броју корисника до краја планског периода;
– увођење нових мултимедијалних услуга;
– изградња магистралног оптичког кабла Београд – Ваљево (до Уба) у заштитном појасу планираног аутопута Е-763 Београд – Јужни Јадран и уз ДП IБ 21;
– изградња оптичких каблова на правцима између урбаних центара, посебно оптичког кабла Шабац – Крупањ. Уз постојеће оптичке везе Шабац – Богатић, Шабац – Лозница и Ваљево – Лозница стварају се могућности за управљање саобраћајем у фиксној телефонији на републичком и регионалном нивоу;
– изградња оптичког кабла Крупањ – Јагодња; 
– изградња примарне мреже оптичких каблова до чворних и крајњих степена;
– изградња прстенова оптичких каблова у урбаним центрима који повезују МSAN, како би се обезбедили резервни правци и подигао ниво поузданости рада; 
	
– изградња телекомуникационог система фиксне телефоније оператера ORION TELEKOM, „Телеком Србија” а.д. у CDMA технологији. Иницијално се планира изградња 24 базне станице;
– развој телекомуникационих система фиксне телефоније у функцији развоја информационог друштва, са особинама интероперабилности и конвергентности са другим системима у електронским комуникацијама, а посебно са системима електронске управе и другим јавним сервисима; 
	
– изградња нових базних станица мобилне телефоније: „Телеком Србија” а.д. – MTS (064 и 065) – 13 станица, Telenor d.o.o.(062, 063 и 069) и Vip mobile d.o.о. (060 и 061) – 79 станица; 
	
– опремање базних станица за веће брзине протока 3G (до 7,2 Mb/s) и сигналом четврте генерације; и
– дигитализација радио дифузне мреже. 
Развој поштанске мреже заснива се на: 
– побољшању просторне дистрибуције и опремљености поштанских јединица, уз увођење нових услуга у поштанском саобраћају;
– увођењу могућности функционисања дела поштанских јединица као система сталних, односно сезонских уговорних пошти или мобилних поштанских шалтера;
– отварању одговарајућег броја шалтера поштанске службе у субопштинским центрима, центрима заједнице насеља, као и у насељима са специфичним функцијама; и
– реализацији поштанских јединица у зонама туристичког развоја и већим туристичким насељима и селима.
5.5. Комунална инфраструктура
Oсновно опредељење у погледу третмана комуналног отпада јесте затварање, санација и рекултивација евидентираних нехигијенских одлагалишта отпада (према Катастру депонија јавних комуналних предузећа и евиденцији дивљих и старих депонија Агенције за заштиту животне средине) и заустављање постојећих негативних тенденција дисперзног одлагања отпада у инфраструктурним коридорима, у коритима речних токова, на пољопривредним и другим површинама на територији свих градова/општина планског подручја. Предвиђена је изградње две регионалне депоније на подручју Просторног плана („Каленић” на територији општина Уб и Лајковац, потенцијална локација Кривића ада на територији града Лознице) и једне ван подручја Просторног плана („Шашинци” на територији града Сремска Митровица). 
	
Полазећи од циљева Стратегије управљања отпадом за период 2010–2019. године и ППРС, развој регионалних система управљања отпадом заснован је на успостављању регионалних центара за управљање отпадом који обухватају: регионалну депонију, постројење за сепарацију рециклабилног отпада поред депоније, трансфер станице за претовар отпада, рециклажне центре/дворишта за одвојено сакупљање рециклабилног отпада и других објеката. Систематско затварање, ремедијација и рекултивација постојећих локалних депонија предвиђено је да се заврши у року од три године по отварању регионалних депонија (према Закону о управљању отпадом – „Службени гласник РС”, бр. 36/09 и 88/10). Локације трансфер станица и рециклажних дворишта у локалним самоуправама прецизније се дефинишу регионалним и локалним плановима управљања отпадом и одговарајућим урбанистичким планом, уз поштовање основних смерница Директива Европске уније за изградњу оваквих врста објеката и уз примену поступка процене утицаја објеката на животну средину. Тенденције су да се трансфер станице лоцирају на рекултивисаном земљишту некадашњих локалних депонија.
Поред тога, опредељење је да се у планском периоду, најкасније до 2020. године, на постојећим локацијама регионалних депонија омогући рециклажа отпада у постројењима за рециклажу, са радијусом опслуживања постројења од око 50 km, ради уједначавања трошкова транспорта са свих делова подручја које опслужује. Избор постројења ће се извршити на основу захтева за: аутоматску тријажу отпада, издвајање репродукционих сировина по врстама (метали, стакла, папир, пластика, и друго) и прераду или елиминацију остатка сагоревањем, уз нуспроизводе (биогас за потребе домаћинства, компост за пољопривреду).
У циљу безбедног сакупљања опасног отпада и његовог чувања до даљег третмана, предвиђена је изградња регионалног складишта опасног отпада на подручју Мачванског округа. Због чињенице да се на овом подручју налазе лежишта подземних вода реке Дрине, неопходна је израда детаљне студије за избор локације за депонију опасног отпада на овом подручју. У урбаним центрима неопходно је предвидети и локације за прикупљање опасног отпада из домаћинстава (отпадна уља, батерије и електрични апарати). Неопходно је извршити и лиценцирање оператера за сакупљање и рециклажу опасног отпада. Медицински отпад ће се третирати у здравственим установама на нивоу општина/градова, уз проширење постојећих капацитета за њихово складиштење на остале урбане центре. Животињски отпад би требало усмерити ка постројењима за третман отпада животињског порекла који се налазе ван граница планског подручја. Отпад који настаје рушењем објеката и остали грађевински отпад пожељно је користити за насипање локалних путева и остале грађевинске радове од јавног интереса. 
	
Планска решења, правила уређења и грађења за остале објекте комуналне инфраструктуре утврђују се просторним плановима обухваћених јединица локалне самоуправе.
6. Заштита животне средине, природних вредности и непокретних културних добара
6.1. Заштита животне средине
Полазећи од стања квалитета животне средине на подручју Просторног плана, категоризације утврђене ППРС, као и истраживањима вршеним за потребе овог просторног плана, утврђене су следеће категорије животне средине:
– висок степен загађености (подручје изузетне загађености животне средине) – налази се на локалитетима са прекораченим граничним вредностима емисија. У ову категорију убрајају се: подручја која су према ППРС означена као „hot spots” (индустрија и депонија муља у Шапцу и индустрија у Лозници); подручја интензивне експлоатације лигнита у Колубарском лигнитском басену, експлоатације антимона у Зајачи и Рујевцима, експлоатације олова и цинка у Великом Мајдану и Бобији; и локације SEVESO II постројења нижег реда („Zorka color” a.d. Шабац, Рудник олова и цинка „Велики Мајдан”, Љубовија и холдинг корпорација „Крушик”, Ваљево) и вишег реда (Victoria group и „Зорка Минерална ђубрива”, Шабац); 
	
– виши степен загађености (подручје загађене и деградиране животне средине) – налази се у зонама са вредностима емисије знатно изнад граничне вредности имисије током већег дела године и биоиндукованом смањеном плодношћу земљишта. У ову категорију убрајају се: регионални/субрегионални центри и индустријске зоне Ваљева, Шапца и Лознице са капацитетима који емитују загађујуће материје у ваздух и воду, и штетне индустријске отпатке; 
	
– средњи степен загађености (подручје угрожене животне средине) – налази се у зонама са: епизодним загађењима животне средине (ваздуха, земљишта и река) и могућношћу угрожавања буком и непријатним мирисима; несанираним последицама експлоатације минералних сировина; утицајима индустрије, несанитарних општинских и сеоских депонија и саобраћаја. У ову категорију убрајају се: насеља Уб, Осечина, Мионица и Крупањ; делови поменутих општина који се налазе на растојању од око 10 km у правцу доминантног ветра већих загађивача; зоне интензивне пољопривреде у Мачви; национална лука Шабац; подручја експлоатације минералних сировина (посебно на територији града Ваљева и општина Крупањ, Коцељева и Уб); локације постојећих општинских депонија и планиране регионалне депоније Каленић; ДП I и II реда, долинске реке које су у IV класи квалитета и „ван класе” низводно од урбаних центара (Љиг, Уб, Тамнава и Колубара низводно од Лајковца); 
	
– мали степен загађености (подручје претежно квалитетне животне средине) – налази се у подручјима и зонама са: релативно неизмењеном природном средином, без прекорачења граничних вредности загађујућих материја; шумама; индивидуалним грејањем, нерешеним системом прикупљања и каналисања отпадних вода; неадекватном употребом агрохемијских средстава и интензивнијим развојем туризма. У ову категорију убрајају се: туристички рејони/дестинације (Дрина–Бобија–Соколске планине–Јагодња–Борања, са Љубовијом, Малим Зворником и Крупњем; Дрина–Гучево–Јадар–Цер, са Лозницом, Тршићем и Бањом Ковиљачом; Сава са Шапцем и места са недовољно контролисаном посетом), општински путеви, железничке пруге и микроразвојни центри на руралном подручју;
– незагађена подручја (подручја квалитетне животне средине) – налази се у подручјима и зонама са: скоро неизмењеном или неизмењеном природном средином претежно на планинском подручју (ливадско-пашњачка подручја, шумски комплекси), уз извесни ризик од елементарних непогода; заштићеним природним вредностима (Засавица, Данилова Коса, Ковачевића пећина, клисуре реке Трешњице и Градац, Црна река, Рајац, и друго) и природним вредностима предвиђеним за заштиту (Ваљевске и Подрињске планине, део Цера, и друго).
Заштита и унапређење квалитета животне средине оствариваће се спровођењем планских концепција и решења, као и следећих мера и смерница за: 
	
1) Заштиту и унапређење квалитета ваздуха
– смањење емисија загађујућих материја из постојећих извора загађивања: строгом контролом граничних вредности емисија загађујућих материја из стационарних и покретних извора загађивања (индустрија, експлоатација лигнита, саобраћај) од стране општинских/градских управа, на основу утврђених стандарда на националном нивоу (нарочито у општинама Шабац, Лозница и Ваљево); развојем и имплементацијом савременијих мера заштите и примeном eкoлoшки пoвoљниjих тeхнoлoгиjа у индустријским постројењима (фармацеутска и хемијска индустрија) и рударским комбинатима; смањењем емисије угљен моноксида као продукта непотпуног сагоревања фосилних горива у зони ДП I и II реда; прoширeњeм и тeхничким унaпрeђeњeм систeмa дaљинскoг грejaњa урбаних центара и усклaђивaња рeжимa рaдa пoстojeћих кoтлaрницa сa прoписимa, као и прeлaзак с угљa нa тeчнa гoривa; смaњeњeм пoтрoшњe угљa и пoвeћaњeм пoтрoшњe oбнoвљивих извoрa eнeргиje зa тoплoтнe пoтрeбe дoмaћинстaвa; унапређењем система јавног превоза и железничког транспорта; и затварањем и санацијом постојећих општинских депонија;
– ограничавање емисија из нових извора загађивања: обавезне интегрисане дозволе за постојећа постројења и објекте, нове објекте, и промене у начину функционисања постојећих објеката и постројења; примена најбоље доступне технологије и решења усклађених са важећим прописима за нова постројења и објекте; и обавезном израдом процене утицаја на животну средину за свако новоизграђено постројење (поштовање принципа и европских норми у области изградње);
– систематско праћење квалитета ваздуха – контрола квалитета ваздуха на више мерних места (Ваљево, Љиг, Уб, Осечина и Мионица) у склaду сa Eврoпскoм дирeктивoм o прoцeни и упрaвљaњу квaлитeтoм aмбиjeнталнoг вaздухa (96/62/EС)24, Законом о заштити ваздуха („Службени гласник РС”, бр. 36/09 и 10/13) и Уредбом о условима за мониторинг и захтевима квалитета ваздуха („Службени гласник РС”, бр. 11/10, 75/10 и 63/13), у оквиру државне мреже мерних станица за мерење регионалног и прекограничног атмосферског преноса загађујућих материја у ваздуху и аероседимената, као и више локалних мерних станица за фиксна мерења (на територији Крупња, Осечине, Коцељеве, Лајковца и Богатића, а по потреби и осталих општина на планском подручју);
– развој мреже метеоролошких станица са осматрањем свих метеоролошких параметара на планском подручју (посебно у Лајковцу, Ваљеву, Дивчибарама, Церу, и друго); и
– дефинисање регионалне стратегије заштите ваздуха, планова у случају интеррегионалног загађења (Обреновац, Лазаревац), локалних планова квалитета ваздуха и планова оператера за смањење емисија из стационарних постројења;
2) Заштиту и унапређење квалитета вода
– заштита постојећих и планираних изворишта водоснабдевања и акумулација – успостављањем одговарајућих зона и режима санитарног надзора, предузимањем предвиђених мера заштите квалитета вода, рационалном и стручном употребом пестицида и вештачких ђубрива на сливном подручју постојећих и планираних акумулација; и резервисањем простора за планиране вишенаменске акумулације;
– ширење и модернизација канализационе мреже – реализација ППОВ у свим урбаним центрима (са проширењем канализационе мреже на њихове рубне зоне) и у горњим деловима слива Пецке и Лешнице; и довођење у функцију ППОВ у индустријским постројењима у Лозници и Шапцу;
– унапређење квалитета водотокова до прописане класе квалитета – Дрине у I/II класу, Колубаре и Љига у II/III класу; 
	
– заштита вода од загађења проузрокованих комуналним отпадом – уклањањем смећа са обала (посебно Колубаре, Јадра, Уба, Тамнаве и мањих водотокова) и из корита река; спречавањем одрањања и спирања смећа са постојећих сметлишта до њиховог затварања и ремедијације; и успостављањем система интегралног управљања отпадом на територијама свих општина/градова;
– доследна примена Европске директиве о водама25 (2000/60/EC) и Закона о водама („Службени гласник РС”, бр. 30/10 и 93/12) – у домену: утврђивања и координације мера за површинске и подземне воде које припадају истом еколошком, хидролошком и хидрогеолошком сливу; спречавања или смањења утицаја незгода код којих долази до изненадног загађивања вода; одређивања општих правила за контролу загађивања и акумулирања количине воде, како би се осигурала еколошка одрживост слива; осигуравања одговарајућих информација о планираним мерама и извештајима о напредовању њиховог спровођења, ради укључивања јавности у процес доношења и остваривања планова управљања речним сливовима;
– успостављање система интегралног управљања водним сливовима Саве, Колубаре и Дрине; 
	
– систематско праћење квалитета вода – редовним праћењем вредности показатеља квалитета вода и редовним праћењем састава отпадних вода пре испуштања у реципијент;
3) Заштиту и унапређење квалитета земљишта
– систематско праћење квалитета земљишта – праћењем концентрације тешких метала (арсена кадмијума, хрома, олова, цинка и азота) у земљишту (посебно у општинама Лозница и Крупањ, и градовима Ваљеву и Шапцу);
– спречавање даље контаминације земљишта експлоатацијом минералних сировина; спровођење техничке и биолошке рекултивације флотацијских јаловишта, депонија пиритне изгоретине (Шабац); и рекултивација земљишта оштећеног тешким металима и продуктима фармацеутске и хемијске индустрије (фурфуроли, меркаптани);
– очување економских и екосистемских функција земљишта – спровођењем техничких и биолошких радова и мера заштите на евидентираним ерозионим теренима, посебно оним са ексцесивном ерозијом (у сливу Тамнаве, Колубаре и Јадра), врло јаком ерозијом (на падинама Цера, у општини Владимирци и у Бранковини у граду Ваљеву) и већим површинама захваћеним слабом ерозијом;
– рекултивација постојећих сметлишта, затворених општинских депонија (или депонија у процесу затварања), комплекса и локалитета експлоатације минералних сировина, депонија муља, привремених позајмишта земље и камена за изградњу путева; и мониторинг квалитета земљишта у непосредној околини ових локација, након њиховог затварања, ради процене угрожености деградираних простора:
– спречавање загађења токсичним материјама које се користе у фармацеутској и хемијској индустрији и пољопривреди: лекови, боје, пестициди и минерална ђубрива;
– примeна кoнтрoлисaнoг интeгрaлнoг прихрaњивaњa и зaштитe биљa, и увoђeње мeтoдa oргaнскe/eкoлoшкe прoизвoдњe хрaнe;
– прeдузимaње мeрa зa смaњeњe ризикa oд зaгaђивaњa зeмљиштa при склaдиштeњу, прeвoзу и прeтaкaњу нaфтних дeривaтa и oпaсних хeмикaлиja; и
– припрeма прeвeнтивних и oпeрaтивних мeрa зaштитe, рeaгoвaњa и пoступaкa сaнaциje зeмљиштa у случajу хaвaриjскoг изливaњa oпaсних мaтeриja у oкoлину;
4) Унапређење квалитета јавног здравља
– утврђивање јавноздравствене политике на нивоу општина/градова или округа (посебно Уба, Лајковца и Љига, под директним утицајем термоелектране у Лазаревцу и Обреновцу, као и Ваљева, Шапца и Лознице), којом би се дефинисали приоритети и параметри за акцију као одговор на здравствене потребе локалног становништва;
– мерење (мониторинг) ефеката индустријских и рударских активности на здравствено стање популације;
– обезбеђивање услова за брзо реаговање у случају еколошких акцидената;
– проширење санитарног надзора система за водоснабдевање (водоизворишта, акумулација) на пречишћавање отпадних вода;
– примена прописаних дозвољених нивоа буке у изграђеним подручјима насеља;
– примена прописаних мера заштите од нејонизујућег зрачења (ДВ, ТС, рудници); и
– унапређење квалитета услуга и доступности јавних служби од значаја за јавно здравље; 
	
5) Спречавање ризика од настанка удесних ситуација
– спровођење 24-часовног система мониторинга квалитета воде, ваздуха и земљишта; 
	
– дефинисање обавеза оператера SEVESO постројења који мора да достави обавештење, односно да изради политику превенције удеса, или извештај о безбедности и план заштите од удеса;
– утврђивање нових, потенцијалних постројења нижег или вишег нивоа који се могу сврстати у SEVESO постројења, ревизијом прелиминарне листе постројења која подлежу обавезама из SEVESO II директиве;
– спровођење поступка добијања интегрисане дозволе за постојећа и нова постројења и објекте, и промене у начину функционисања постојећих објеката и постројења; и
– идентификација локација која имају потенцијални ризик од настанка удесних ситуација.
–––––––––––––––
24 Council Directive 96/62/EC of 27 September 1996 on ambient air quality assessment and management, Official Journal L 296, 21/11/1996.
25 Directive 2000/60/EC of the European Parliament and of the Council of 23 October 2000 establishing a framework for Community action in the field of water policy.
6.2. Заштита природних вредности
Проглашена, тј. раније установљена заштићена подручја (Табела 22) штите се и уређују у складу са актом о заштити и одредбама Закона о заштити природе. 
	
Табела 22. Заштићена подручја у обухвату Просторног плана




Тип заштите*

Назив

Година заштите

Категорија

Површина** (ha)

Решење





СП

1.1 Стабло липе – Мира

1998.

III

–

Одлука о стављању под заштиту природног добра Стабло липе – Мира, број I-Р.56/98-01, СО Богатић;




СРП

1.2 Засавица

1997.

I

670,99 (54, 24 на подручју плана)

Уредба о заштити Специјалног резервата природе „Засавица”, 05 број 509 – 1406/ 97 („Службени гласник РС”, број 19/97);




СП

1.3 Ковачевића пећина

1975.


4,62

Решење о стављању под заштиту пећине у засеоку Ковачевићи, познате под именом „Ковачевића пећина”, број 633-10/74-02 од 2.06.1975, СО Крупањ ;




СП

1.4 Група стабала Добри поток

1996.

III

–

Одлука о заштити Споменика природе – Група стабала Добри поток, I број 633-1/ 96, СО Крупањ




СП

1.5 Стабло липе Бела црква

1996.

III

–

Одлука о заштити Споменика природе стабла липе, I број 633-2/96, СО Бела Црква




ОРП

1.6 Данилова коса

2008.

I

6,79

Уредба о заштити Општег резервата природе „Данилова коса 05”, број 110-503/2008 („Службени гласник РС”, број 20/08);




СП

1.7 Стабло храста лужњака Дебели грм – Руњани 

2003.

III

–

Одлука о заштити Стабла храста лужњака „Дебели грм – Руњани”, број06-2/03, СО Лозница




МПС

1.8 Део подручја села Тршића и манастира Троноше

1965.


1.829,17

Одлука о заштити реона села Тршића и Троноше, 23.02.1965., СО Лозница




МПС

1.9 Драгинац

1977.


2,88

Решење о стављању под заштиту Меморијалног природног споменика „Драгинац”, број 06-9/77, СО Лозница




МПС

1.10 Текериш

1977.


–

Решење о стављању под заштиту Меморијалног природног споеменика „Текериш”, број 06-9/77, СО Лозница




СРП

1.11 Клисура реке Трешњице

1995.

I

630,65

Уредба о заштити Специјалног резервата природе „Клисура реке Трешњице”, 05 број 353-2909/95 („Службени гласник РС”, број 50/95)




МПС

1.12 Мачков камен

1976.


11,83

Решење о стављању под посебну заштиту комплекса „Мачков камен”, 01 број 633-1/76, СО Љубовија




НКД

1.13 Комплекс манастира Радовашница

1992.


53,92

Одлука о проглашењу комплекса Манастира Радовашница за непокретно културно добро – споменик културе и стављању под заштиту његове околине, број 020-109/92-01, СО Шабац




СП

1.14 Липа у Шапцу

2001.

III

–

Одлука о заштити стабла липе у Шапцу, број 020 – 6/2001-01, СО Шабац




ПИО

1.15 Клисура реке Градац

2001.

II

1208,31

Одлука о заштити Предела изузетних одлика „Клисуре реке Градац”, број 011-12/2000-04, СО Ваљево




СП

1.16 Петничка пећина

1950.


12,69

Решење број 18., Завод за заштиту и научно проучавање природних реткости НР Србије




СтПР

1.17 Црна река

1968.


60,16

Решење о стављању под заштиту државе дела мешовите шумске састојине на планинском масиву Маљен на месту званом „Црна река”, број 02-4174/1-68, СО Ваљево




СП

1.18 Сва орахова стабла (Juglans regia)

1971.


–

Решење Републичког скретеријата за образовање, науку и културу, број 321-4/71-03




НКД

1.19 Природни простор цркве брвнаре – Миличиница

1989.


25,73

Одлука о утврђивању граница непосредне околине и заштите природног простора Цркве брвнаре у Миличиници, број: 011-32/89-03/3, СО Ваљево




СП

1.20 Два храста Врачевић

2002.

III

–

Одлука о заштити Споменика природе „Два храста Врачевић”, број 501/2-02-2002, СО Лајковац




НКД

1.21 Природни простор манастира Боговађа

1991.


18,00

Одлука о утврђивању граница непосредне околине и заштите природног простора Манастира Боговађа, број 633/8-90-02, СО Лајковац




МПС

1.22 Врапче брдо

1983.


13,56

Решење о стављању под заштиту подручја „Врапче брдо” у К.О. Ћелије, број 633/4-83-01




СП

1.23 Храст Дићи – (запис)

2002.

II

–

Одлука о заштити Споменика природе „Храст Дићи”, 01 број 501-30/02, СО Љиг




ПнПЛ

1.24 Рајац

1963.


1209,85

Решење о стављању под заштиту државе дела Рајца, као предела нарочите природне лепоте, број 02-2266/1, Савет за просвету и културу Народног одбора општине Љиг




СП

1.25 Рибница

1999.

I

26,33

Одлука о заштити Споменика природе „Рибница”, број 633-1/99, СО Мионица




СтПР

1.26 Забалац

1969.


11,08

Решење о стављању под заштиту државе чисте састојине брезе настале после пожара 1928 године, са појединачним стаблима букве, јеле белог бора и црног бора на планинском масиву Маљен, на месту званом Забалац, број 01-531/1-1969., СО Мионица




* Објашњења скраћеница: СП – споменик природе; СРП – специјални резерват природе; ОРП – општи резерват природе; МПС – меморијални природни споменик; НКД – природни простор око непокретног културног добра; ПИО – предео изузетних одлика; СтПР – строги природни резерват; ПнПЛ – предео нарочите природне лепоте.
** За заштићена подручја мања од 1ha у табели није приказан податак о површини.
Основно планско опредељење је задржавање постојећих заштићених подручја, уз неопходну ревизију стања и статуса тих подручја, на основу које ће се доносити нови акт о проглашењу усаглашен са одредбама Закона о заштити природе. За поједина заштићена подручја (природни споменик „Петничка пећина” и „Ковачевића пећина”) предвиђена је корекција граница и повећање површина под заштитом, према студијама ревизије које се усаглашавају са Законом о заштити природе. 
	
Укупна површина заштићених подручја из Табеле 22. и заштићених подручја површине мање од 100 ha, износи око 5.100 ha, односно свега око 1% површине подручја Просторног плана. 
	
У току је усаглашавање студија заштите са изменама и допунама Закона о заштити природе за подручја у поступку проглашења заштите на подручју Просторног плана – за споменике природе „Храст попа Луке Лазаревића” и „Таорска врела” (укупне површине 57 ha). Поступак проглашења заштите спровешће се и за следеће природне вредности за које су у току теренска истраживања и израда студије заштите:
– доњи ток Дрине – станиште мале чигре, општина Богатић (23+41 ha);
– парк у Бањи Ковиљачи, општина Лозница (26,3 ha);
– ваљевске планине – обухваћене планина Сувобор, строги природни резервати „Забалац” и „Црна река”, планине Медведник Повлен и Маљен, град Ваљево и општине Мионица, Љиг, Осечина и Љубовија (57.509 ha); и
– природно плодиште младице у Љубовији.
Наведена подручја у поступку проглашења заштите и подручја предвиђена за заштиту обухватају површину од 57.656 ha, односно око 10% подручја Просторног плана.
Оријентациона укупна површина заштићених подручја и предвиђених за стицање статуса заштићених подручја износи око 62.756 ha, односно око 11% подручја Просторног плана. 
	
Према ППРС, предвиђена је и заштита Подрињских планина и планине Цер, тако да ће заштићена подручја обухватати знатно више од 11% површине подручја Просторног плана.
На подручју Просторног плана евидентирано је 37 објеката геонаслеђа са великим природним, еколошким и научним значајем (Табела 23). Поступак заштите треба спровести за сва евидентирана природна добра – објекте геонаслеђа, то јест објекте историјскогеолошког и стратиграфског наслеђа (у долинама река Уб, Ликорда, код манастира Петковица, каменолом у Словцу, село Поћута, брдо Кличевац, долина Вилиног потока, Тамнава исток и запад, пећине Драгов понор изнад кањона Сушице, Ленчина код села Доње Лесковице, Дегурићка пећина са десне стране реке Градац, Шалитрена пећина на левој страни реке Рибнице и пећина Пландиште у сливу реке Рибнице).26
За подручја у поступку и предвиђених за заштиту овим просторним планом дате су оријентационе границе (Реферална карта 3) и површине до њиховог утврђивања у поступку проглашења заштићеног подручја. 
	
Комплекс ски-стадиона „Повлен” на Повлену предвиђен је Просторним планом подручја посебне намене слива акумулације „Стуборовни”. Како је ски-стадион предвиђен на простору планираних станишта значајних за заштиту, неопходно је преиспитати оправданост и обухват овог ски-стадиона у току измена и допуна Просторног плана подручја посебне намене слива акумулације „Стуборовни”, или израде Просторног плана подручја посебне намене Ваљевско – Подрињских планина, односно израде одговарајућег урбанистичког плана.
До стицања статуса заштићеног подручја, на подручјима у поступку заштите обављаће се управљачке интервенције у циљу: рестаурације, ревитализације и укупног унапређења заштићеног подручја; развоја села и унапређења сеоских домаћинстава; уређења непокретних културних добара и објеката традиционалног градитељства; очувања традиционалних делатности локалног становништва и унапређења локалне инфраструктуре. На овим подручјима обавезно је прибављање услова Завода за заштиту природе за: изградњу објеката (као што су рафинерије нафте и објекти хемијске индустрије, металуршки и термоенергетски објекти, складишта нафте, нафтних деривата и природног гаса, други индустријски и енергетски објекти, асфалтне базе, складишта индустријске робе и грађевинског материјала, јавна скијалишта и слично), извођење радова и обављање активности (као што су експлоатација и примарна прерада минералних сировина, формирање објеката за управљање отпадом, формирање шумских и пољопривредних монокултура и слично) које могу имати значајан неповољан утицај на природне и друге вредности заштићеног подручја.
Табела 23. Објекти геонаслеђа на подручју Просторног плана




Врста/тип објекта

Назив

Локација





Објекти историјско-геолошког и стратиграфског наслеђа


Палеозојске старости

Фосилоносни профил намирске гонијатитске фауне

у долини реке Уб, у Дружетићима, код Милојевића



Профил башкирског спруда са фосилима Chaeteles

у долини реке Ликодре, код Ликодре, Крупањ



Фосилоносни профил са башкирском коралском фауном

код Ликодре, Крупањ



Профил битуминозних горњопермских кречњака

код Манастира Петковица, у близини пута Шабац – Лозница 




Профил границе горњег перма и доњег тријаса

каменолом у Словцу, код раскрснице за Уб и Лајковац



Тријаске старости

Профил кречњака са фосилном макрофауном (доњи тријас)


каменолом у Словцу, код раскрснице зa Уб и Лајковац



Кредне
старости

Профил горњокредног стуба

Поћута, код Ваљева



Профил горњокредног стуба

кањон Трешњице, Љубовија



Профил стуба са дубоководним творевинама горњс креде

Брежђе код Струганика, Рајац



Неогене
старости

Профил зоогеноспрудних кречњака са фосилном фауном (баден)


брдо Кличевац, Лозница



Профил са карактеристичним баденским фосилима

долина Вилиног потока, Брасина, дуж пута Бања Ковиљача – Звориик 
				



Профили у Тамнавском угљоносном басену

Тамнава запад



Терцијарне вулканске стене, игнимбрити

код Љига



Објекти петролошког наслеђа

Седиментне
стене

Уљни шкриљци Ваљевско – мионичког басена

Сушичка бела стена



Горњокредни флиш

Љиг



Магматске и метаморфне стене

Изданци дијабаза и дијабазних бреча

Дебело брдо, Дивчибаре



Појаве аплита, пегматита и лампрофира

планина Цер



Изданци гранодиорита, корнита и бобичавих шкриљаца

планина Борања



Структурни објекти геонаслеђа


Профил са текстуром подводног клижења и траговима течења, Љишки флиш


Љиг



Објекти геоморфоло-шког наслеђа

Површински крашки рељеф

Бигар Таорског врела

код Ваљева



Бигар на врелу Љига

село Ба



Крас Соколске планине

Подриње



Флувијални рељеф

Стари ток и рукавац Дрине

Засавица, у Мачви



Ерозивни облици рељефа

Хорст и планина

Цер



Тресаве

Тресава

Дивчибаре



Објекти неотектонске активности

Епирогени покрети

Депресија Драгинац

у долини Јадра



Раседни покрети

Долина Ликодре

код Крупња



Долине Рибнице, Топлице и Љига

десне притоке Колубаре



Долина Рабаса

леве притоке Колубаре



Церница и Завлачица

притоке Јадра



Спелеолошки објекти геонаслеђа

Пећине

Петничка пећина

Петница



Ковачевића пећина

Крупањ



Рибничка пећина

Мионица



Шалитрена пећина 

Мионица



Објекти хидрогеолошког наслеђа

Извори и врела

Извориште Петница

Петница



Врело Петница (контактног типа)

Петница



Извор: Инвентар геонаслеђа Србије, 2004. године.
Процењује се да ће се успостављањем мреже еколошки значајних подручја (NATURA 2000), на основу европских директива о стаништима и птицама (Special Areas of Conservation – SACs и Special Protection Areas – SPAs), повећати површина под различитим видовима заштите природних вредности (биолошке разноврсности, геонаслеђа и предела). 
	
Од међународно значајних подручја, на подручју Просторног плана идентификована су (Табела 23):
– IBA подручја (Important Bird Areas) – Засавица, Обедска бара, Доње Подриње, Цер и Ваљевске планине; 
	
– IPA подручја (Important Plant Areas) – Засавица и Обедска бара; 
– PBA (Prime Butterfly Areas) – Засавица и Ваљевске планине (Повлен, Маљен и Сувобор);
– Рамсарска подручја (подручја идентификована и уписана на светску Листу влажних подручја нарочито као станишта птица мочварица) – Засавица и Обедска бара; и
– ЕМЕРАЛД подручја – Засавица и Обедска бара.


–––––––––––––––
26 Детаљан списак објеката геонаслеђа дат је у Документационој основи Просторног плана.
6.3. Заштита непокретних културних добара
На подручју Просторног плана заштићена су следећа непокретна културна добра27 (Табела 25):
– од изузетног значаја – Чаршија „Тешњар” у Ваљеву (1.1); Спомeн капела са костурницом у Прњавору (1.2), Спомен костурница Текериш (1.3), Спомен кућа Вука Стефановића Караџића у Тршићу (1.4), Спомен комплекс Бела Црква (1.5), Спомен комплекс Столице (1.6) и Спомен костурница на Мачковом камену (1.7);
– од великог значаја – Црква брвнара у селу Миличиници (2.1), манастир Пустиња код Ребеља (2.2), црква светог Јована у Јовањи (2.3), манастир Ћелије (2.4), Ненадовића кула на Кличевцу (2.5), знаменито место Бранковина (2.6); манастир Боговађа (2.7), родна кућа војводе Мишића са окућницом у Струганику (2.8), спомен кућа у селу Робаје (2.9), комплекс зграда са двориштем у Баставу (2.10), Шабачка тврђава (2.11), Зграда старе болнице (2.12), Црква преображења Криваја (2.13), зграда полугимназије (2.14); Манастир Троноша (2.15), Манастир Чокешина (2.16), споменик и костурница стрељаним у Драгинцу (2.17); Манастир Ваведење у Славковици (2.18), Стари мост на реци Љубовиђи (2.19) и Манастир Ваведења у Докмиру (2.20);
– заштићена добра – просторне културно-историјске целине: Кнез Милошева улица у Ваљеву, Бебића Лука; засеок села Вујиноваче, Господар Јевремова улица у Шапцу, Комплекс Бање Ковиљаче, Трг Јована Цвијић у Лозници; знаменита места: Спомен гробље из Првог светског рата, 1914-1918, Споменик на Бранковачком вису, Споменик на Мишару, Спомен костурница Текериш, Споменик на Гучеву, Шанац на Баурићу, Горња Буковица; споменици културе (описани у Документационој основи Просторног плана); археолошки локалитети: Археолошко налазиште Петница, касноантичка грађевина Бабина Лука, Средњевековно насеље Ваљево, стадион Крушик, праисторијска хумка Жабари, Белиновача село Слатина, Илића брдо – Чучуге, Кик, Свилеува, Панађуриште село Комирић, Шалитрена пећина, Брежђе, град Градачац, Јаловик, рановизантијско утврђење Коњуша на Церу.
Табела 25. Заштићена непокретна културна добра од изузетног и великог значаја 
	




Управни округ/подручје Просторног плана


Укупно

Изузетан значај

Велики значај



Град Ваљево

116

1

6



општина Лајковац

13

-

1



општина Љиг

7

-

1



општина Мионица

11

-

2



општина Осечина

5

-

1



општина Уб

2

-

1



Колубарски округ

154

1

12



општина Богатић

6

-

-



општина Владимирци

3

-

-



општина Коцељева

3

-

-



општина Крупањ

5

2

-



Град Лозница

15

2

3



општина Љубовија

5

1

1



општина Мали Зворник

2

-

-



Град Шабац

26

1

4



Мачвански округ

65

6

8



Подручје Просторног плана

219

7

20



Oсновно планско опредељење јесте адекватна заштита културних добара, која подразумева предузимање следећих општих мера заштите за: 
	
1. Археолошке локалитете
– спровођење категоризације највреднијих археолошких налазишта, као што су: Шалитрена пећина у селу Брежђе, неолитско насеље испред Петничке пећине у селу Петница, Илића Брдо и село Чучуге;
– обављање истраживања пописаних археолошких локалитета и спровођење процедуре евидентирања, категоризације и стицања статуса културног добра;
– ефикаснија заштита пећинских археолошких налазишта у оквиру интегралне заштите природних простора кањона река Рибнице и Градац, и горњих токова Јабланице и Обнице;
– инфраструктурно опремање и уређење простора археолошких локалитета, према посебним условима и мишљену надлежног завода за заштиту споменика културе;
– успостављање археолошких паркова за налазиште испред Петничке пећине, Илића Брдо – Чучуге, Анине – Ћелије, Јеринин град – Бранговић, и стадиона „Крушик” у Ваљеву; и
– утврђивање зона појава археолошких локалитета регионалног значаја у долинама река: Колубара (Средње-колубарска зона), Тамнаве (Тамнавско-убска зона) и Топлице (Топличка зона);
2. Споменике културе
– комплетна техничка заштита са обновом објеката, према утврђеним и верификованим конзерваторским елаборатима за: окућницу у Баставу, Цркву Ваведења у Славковици, Кулу Ненадовића у Ваљеву, тврђаву у Шапцу, цркву Св. Јована у Јовањи, цркве у Радовашници и Криваји; 
	
– спровођење мера техничке заштите споменика културе, уз очување основних својстава и конструктивних, стилских и типолошких карактеристика, посебно на грађевинским објектима сакралне и техничке архитектуре;
– утврђивање нове, адекватне намене и промена корисника за слабо одржаване и немарно чуване објекте великог значаја – окућницу у Баставу и Кулу Ненадовића у Ваљеву; 
	
– презентација споменика културе којом се не нарушавају његова културна и историјска својства; 
	
– рекатегоризација категорисаних споменика културе, с тим да приоритет има промена категорије за Манастир Пустињу (за изузетан значај) и кућу у Робајама (скидање категоризације);
– допуна одлука и аката о проглашењу непокретних културних добара границама заштићене околине споменика културе са потребним мерама заштите; 
	
– евидентирање и валоризација непокретних културних добара, с тим да приоритет има валоризација објеката народног градитељства, привредних објеката, објеката техничке културе и новије градске архитектуре; 
	
– заштита објеката народног градитељства „in situ”, уз спровођење мера техничке заштите и успостављање атрактивних намена (примери мале музејске збирке – окућница у Накучанима и Совљаку, гостинске куће, коначишта – окућнице у Баставу и Бебића Луци);
– дислокација објеката народног градитељства у постојеће целине (Тршић и Бебића Лука) и нове планиране етнопаркове, због убрзаних економских трансформација сеоских домаћинстава, на основу програма за реализацију система регионалних етнопаркова (Лајковац – објекти са територије општине Лајковац који се измештају због ширења копова лигнита и кречњака у Словцу; на простору поред старе школе у Рибници – објекти са територије општине Мионица који се измештају због угрожености земљотресом; и у знаменитом месту Бранковина – објекти из околине Бранковине);
– ревалоризација споменичког наслеђа градске архитектуре у урбаним целинама (Ваљеву, Шапцу, Лозници, Богатићу, Убу и Љигу) и насељеним местима која су некада била седишта општине (Белановица, Славковица, Ваљевска Каменица и Пецка);
– перманентно евидентирање споменика техничке културе у насељеним местима који ће се презентирати у аутентичној намени, по могућству са очуваном техничко-технолошком функцијом (хидроелектрана у Дегурићу, Иловачића воденица и ваљарица у Ваљеву, хала за производњу плавог камена у Шапцу, силос са зградом у Ваљеву);
– ревалоризација меморијалних споменика културе из Другог светског рата, ради спровођења процеса скидања утврђене заштите са појединих објеката, као што су: кућа Драгојла Дудића у Клинцима са измењеним аутентичним изгледом и кућа у Зарубама која је срушена; 
	
– евидентирање, валоризација и утврђивање споменика културе посвећених ослободилачким ратовима Републике Србије, у првом реду из I светског рата, као што су: споменик на Врапче брду и Споменик краљу Петру I на Убу; 
	
– привођење сакралних споменика културе искључиво сакралној намени и богослужбеним потребама; реконструкција старих откривених цркава и капела и обнова према савременим конзерваторским принципима (Велимирови двори, цркве у селима Ба, Дићи и Славковици); и
– обележавање и означавање свих категорисаних споменика културе информативним таблама и туристичком сигнализацијом;
3. Просторне културно-историјске целине
– ревалоризација просторних културно-историјских целина, утврђивање категоризације за улицу господар Јевремову у Шапцу, Бању Ковиљачу, руралну целину Бебића Лука и преиспитивање основаности граница шире зоне заштите за стару чаршију Тешњар у Ваљеву;
– реализација мера техничке заштите целине Бебића Лука на основу конзерваторских елебората санације и реконструкције објеката народног градитељства ове целине, са увођењем савремених грађевинских и архитектонских елемената који не нарушавају интегритет и аутентичност објеката и целине, уз стимулисање развоја специфичних, економски заснованих функција сеоских домаћинстава; 
	
– дефинисање степена реконструктивних и санационих захвата и конзерваторских услова за извођење техничке заштите и презентацију објеката за културно-историјске целине Тешњар и Кнез Милошеву улицу у Ваљеву, доношењем одговарајућег урбанистичког плана; 
	
– дефинисање зона са ограниченим саобраћајем и пешачких зона у урбаним целинама (стара чаршија Тешњар и Кнез Милошева улица у Ваљеву и Господар Јевремова у Шапцу), доношењем одговарајућег урбанистичког плана; и
4. Знаменита места 
– интензивно и систематско истраживање и документарна обрада знаменитих места, спомен обележја, гробаља и надгробних споменика;
– одређивање комерцијалних корисника комплекса у Бранковини, уз обавезу домаћинског старања о комплексу; и стимулисање изградње комплекса у оквиру знаменитог места у који би се преносили угрожени објекти народног градитељства села Бранковина везани за породицу Ненадовића; и
– обезбеђивање уклањања непланских објеката у широј зони заштите знаменитог места, као и укидање свих неадекватних услужних функција из знаменитог места и његове шире зоне заштите.
Oсновно планско опредељење јесте адекватна презентација и афирмација непокретних и нематеријалних културних добара као генератора туристичког и укупног развоја. 
	
У складу са ППРС, овим просторним планом издвајају се добра и подручја која треба да уживају посебан третман, без обзира на садашњи статус заштите. То се, пре свега, односи на карактеристичне објекте и традицију градитељског наслеђа – народно градитељство (обликовни елементи, грађевински материјали, начин коришћења), традиције и нематеријалне асоцијације које се везују за њих. 
	
У складу са одредбама Конвенције Савета Европе о вредности културног наслеђа за друштво, у циљу унапређивања заједничког наслеђа Европе који чине заједнички извор памћења, разумевања, идентитета, кохезије, стваралаштва, идеала, принципа и вредности, проистеклих из искустава стечених кроз напредак и сукобе из прошлости, требало би реконструисати топониме сећања. То су: места (која нису обележена) где су била стратишта локалног становништва и становника региона и других Европских земаља; и важна места која сећају на страдања и велике жртве у оба светска рата, у српским устанцима и недавним југословенским сукобима. Приоритет би требало да има спомен обележавање места концентрационог логора на Сави у Шапцу, у виду меморијалног центра посвећеног страдалим жртвама свих конфесија, као и обележавање стратишта Срба, Рома, Јевреја и осталих жртава Холокауста.
Посебну улогу у интегрисању целовите туристичке понуде има могућност формирања „путева културе” које ће бити у функцији презентације непокретних и нематеријалних културних добара, и повезивања са осталим видовима туристичке понуде. Просторном планом Републике Србије на подручју Просторног плана предвиђене су две културне стазе међународног значаја – једна кроз Шабац и Лозницу, а друга делом прати ток реке Дрине. Потенцијални путеви културе националног, интеррегионалног, регионалног и локалног значаја су: Путем устаника Првог и Другог српског устанка, Битке и жртве Првог светског рата (преко 40 споменика и спомен плоча од којих су најпознатије Спомен Костурница и споменик Арчибалду Рајсу у Прњавору, 100 година од Церске битке, Бој на Мишару, Шабачка тврђава, и друго), Средњевековни витезови (резиденција краља Драгутина у селу Дебрц у општини Владимирци, локалитет Рађев Камен на коме се налази велики бели обелиск посвећен војводи Рађу, средњевековном витезу, и друго), Живот на селу кроз време, Јевреји у Шапцу (у коме су боравили Сефардски Јевреји, Шабачка Синагога), Стари путеви руде (образовање регионалног музеја рударства и геологије у Крупњу), и друго.
–––––––––––––––
27 Број у загради указује на ознаку на Рефералној карти 3.
6.4. Уређење простора специјалне намене и од значаја у ванредним ситуацијама
Концепција коришћења и уређења простора у ванредним ситуацијама заснива се на примени следећих пропозиција:
– војни комплекси са статусом „перспективан” су комплекси посебне намене са објектима и садржајима од значаја за функционисање система одбране земље. За ове комплексе се утврђују следеће заштитне зоне: зона забрањене изградње у којој је забрањена свака градња; зона контролисане градње у којој је забрањена изградња објеката високоградње, а за изградњу осталих објеката обавезна је претходна сагласност Министарства одбране; и зона просторне заштите у којој је за изградњу свих објеката обавезна претходна сагласност Министарства одбране. Војни комплекси и објекти са статусом „неперспективан” и „Мастер план” могу да промене свој статус и да се пренамене за другу намену, уз обавезно прибављање мишљења и сагласности Министарства одбране. Приоритет у промени намене ових комплекса требало би да имају јавне намене за пружање услуга јавних служби, у складу са интересима локалне самоуправе, Републике Србије и других заинтересованих субјеката. Реализацији планских решења условљена је коначним регулисањем имовинско-правних односа са будућим власником или корисником, 
	
– непосредни појас уз државну границу у режиму контролисаног и ограниченог коришћења у надлежности је Министарства унутрашњих послова. У појасу ширине 300 m од државне границе на територији Републике Србије, не предвиђа се изградња објеката који би могли да ометају и доведу у питање видљивост граничне линије, што важи и за засаде високог растиња и пољопривредних култура. У складу са Законом о прелажењу државне границе и кретању у граничним појасу, примењују се ограничења за кретање и боравак лица у граничном појасу ширине 100 m од државне границе на територији Србије;
– зоне заштите око аеродрома „Дивци” и планираног аеродрома код Шапца дефинисаће се на основу услова Директората цивилног ваздухопловства Републике Србије (ДЦВ), у складу са одредбама Закона о ваздушном саобраћају („Службени гласник РС”, бр. 73/10, 57/11 и 93/12), Правилника о аеродромима („Службени гласник РС”, бр. 23/12 и 60/12 – исправка), и других законских и подзаконских аката која се односе на планирање, висину, изградњу и обележавање објеката, инсталација и препрека у зонама цивилних аеродрома; 
	
– локалне самоуправе донеће планове за одбрану од поплава за воде другог реда и одлуке о проглашењу ерозивних подручја. С обзиром на угроженост подручја ерозивним процесима и поплавама, могуће је овакве планове донети за подручје Просторног плана, округа или за субрегионалне целине;
– услед високог ризика од бујичних поплава у сливу реке Колубаре и Јадра, Дрине и Саве, а у циљу планирања заштите угрожених градова и насељених места, просторним плановима јединица локалне самоуправе и урбанистичким плановима неопходно је предвидети режиме коришћења простора и мере за заштиту од поплава и клизишта, тако што ће се утврдити подручја која су угрожена поплавама („поплавна подручја”) и подручја која су угрожена ерозијама („ерозивна подручја”). На поплавним подручјима је неопходно предвидети изградњу водних објеката за заштиту од поплава у складу са климатским променама и све чешћом појавом великих кишних падавина и великих вода (обавезно узети метеоролошке и хидролошке параметре из мајских поплава 2014. године). Изградњу јавних објеката (предшколских и школских установа, здравствених, културних, спортских и сл.) планирати изван „поплавних подручја”;
– привредни субјекти на подручју Просторног плана припремиће планове деловања у случају технолошких акцидената (изливања технолошких вода, пожара, експлозија, емисије штетних гасова, и друго) у сарадњи са локалним институцијама и органима. Приоритет имају постројења са SEVESO II листе;
– извршиће се зoнирaњe индустриjских кaпaцитeтa и склaдиштa сa oпaсним мaтeриjaмa вaн зoнa стaнoвaњa, у циљу спрeчaвaњa нaстajaњa технолошких aкцидeнaтa;
– у складу са принципима превенције од разарања, обавезна је примена важећих асеизмичких прописа при санацији постојећих и изградњи нових објеката. Приступ планирању и изградњи простора на деловима подручја Просторног плана са испољеним сеизмичким хазардом (претежно у зонама: Ваљево–Уб–Љиг–Мионица и Лозница–Коцељева–Осечина–Крупањ) заснован је на концепту прихватљивог сеизмичког ризика, са следећим основним захтевима: минимизовање губитка људских живота, повређених и материјалне штете услед земљотреса; и усклађивања повећаних трошкова асеизмичког пројектовања, изградње и финансијских улагања са достигнутим степеном економског развоја и трошковима санације штета насталих као последица земљотреса; 
	
– у изради плана заштите од пожара посебно ће се уважити следећи елементи (Табела 26): предвиђена саобраћајна приступачност шумским подручјима биће реализована изградњом мреже јавних, службених и шумских путева (око 121 km), алпских ски-стаза и жичара, стаза за туристичка теренска возила, бицикле и пешаке, рачунајући ове објекте истовремено и као противпожарне баријере које деле шуму на мање сегменте; поред великих акумулација плански ће се утврдити мрежа малих акумулација (укупно 11) на водотоцима, уз постојеће и планиране путеве (јавне, службене и шумске), ради обезбеђења равномерног захвата воде за гашење пожара; при пошумљавању нових површина распоредом противпожарних пруга (око 28 km) предвидеће се ће планске противпожарне баријере; и успостављање редовног противпожарног осматрања;
– планирани јавни објекти и смештајни туристички садржаји могу се, у ванредним ситуацијама, употребити за потребе санитетског збрињавања и лечења, с обзиром да нису предвиђени у великим грађевинским концентрацијама и да су, по правилу, заклоњени морфолошким облицима и шумом; 
	
– заштита од зимских непогода у брдскопланинском делу (завејавање, лед, лавина, снегоизвале, ветроизвале, и друго) и од летњих непогода (олуја, бујице праћене одронима, и слично) биће остварена изградњом и уређењем планираних садржаја супраструктуре и инфраструктуре, пошумљавањем и затрављивањем голети, и предвиђеним водорегулацијама; и
– реализација основних мера за заштиту низводних подручја од зарушавања брана акумулација: редовно и ванредно осматрање и систематска контрола објеката и брана у току експлоатације акумулације, организовањем система за осматрање, обавештавање, узбуњивање и евакуацију становништва у случају рушења или преливања бране, или најаве могућег нарушавања њене статичке стабилности; маркирање на терену кота нивоа могућег поплавног таласа; и израда анализе ефеката у случају рушења бране за низводно подручје, са проценом прихватљивог ризика.
Укупна заштита од елементарних и других већих несрећа за подручја округа биће донета планом заштите и спасавања у ванредним ситуацијама за Колубарски и Мачвански управни округ од стране надлежне службе. 
	
Од посебног значаја је успостављање јединственог информационог система о простору (географског информационог система) као ефикасног средства за планирање, управљање и усмеравање конкретних активности у ванредним ситуацијама.
Табела 26. Планирани објекти у функцији противпожарне заштите шума




Шумска управа

Противпожарни путеви, km

Противпожарне пруге, km

Акумулације



„Мали Зворник”

33,85

12,78

Укупно три: две у газдинској јединици „Торничка Бобија” у одељењима 2. и 35. и једна у газдинској јединици „Гучево”, одељење 32.




„Крупањ”

14,5

1,21

Укупно три: газдинска јединица „Томањска планина” одељење 25, газдинска јединица „Мишковац – Јежур” одељење 37, газдинска јединица „Троноша” одељења 72. и 73.




„Шабац”

41,05

1,0

Укупно једна: ГЈ „Цер – Видојевица”, одељење 122.



„Ваљево”

31,9

13,1

Укупно четири: газдинска јединица „Маљен” река Паклешница, газдинска јединица „Маљен 2”, састав Буковске и Црне реке, газдинска јединица „Јеље Маглеш”, лугарница и газдинска јединица „МЈП” Рекавица, граница одељења 91. и 93.




Укупно

121,3

28,09

11 акумулација



Остале пропозиције коришћења и уређења простора у ванредним ситуацијама садржане су у секторским концепцијама и планским решењима Просторног плана. У просторним и урбанистичким плановима нижег реда утврдиће се посебне мере заштите и уређења објеката и простора сходно условима Министарства одбране и Министарства унутрашњих послова.
IV. СМЕРНИЦЕ ЗА ПРИМЕНУ ПРОСТОРНОГ ПЛАНА
1. Приоритети и стратешко развојни пројекти прве етапе спровођења Просторног плана
1.1. Приоритетне активности
Утврђују се приоритетне активности чија ће реализација започети у првој фази имплементације Просторног плана до 2018. године и континуирано се одвијати у временском хоризонту (2025. године) овог планског документа.
Приоритетне активности на имплементацији Просторног плана утврђују се за прву фазу имплементације до 2018. године. 
	
Полазећи од планских циљева, концепција и решења Просторног плана, приоритетне активности, по секторима, обухватају:
1.1.1. Зaштитa и коришћење природних ресурса




Планско решење 1:

Одрживо коришћење и заштита пољопривредног земљишта



Приоритетне 
активности:

1) заустављање стихијског заузимања обрадивих површина за грађевинско земљиште у равничарско-долинском/сточарско-ратарском рејону; и заустављањe прoцeса спoнтанoг испадања из пoљoприврeднe прoизвoдњe зeмљишта и других аграрних фoндoва у брдско-планинском/сточарско-воћарском рејону;
2) поправљање агрохемијских особина обрадивих земљишта, селективним коришћењем подстицајних средстава из аграрног буџета Републике Србије и других извора, на основу претходних агропедолошких анализа;
3) успостављање контроле коришћења, то јест редуковања употребе минералних ђубрива и пестицида у биљној производњи, уз истовремено промовисање метода њихове интегралне примене у процесима техничко-технолошког унапређивања пољопривредне производње;
4) унапређивање инфраструктурних и техничко-технолошких услова за повећање тржишне конкурентности, посебно брежуљкастог/сточарско-воћарско-ратарског и брдско-планинског/сточарско-воћарског рејона у циљу производње и пласмана воћа и сточних производа посебних одлика квалитета;
5) израда и спровођење посебних програма обнове пашњачког сточарења и успостављања органског система производње, првенствено у функцији очувања и проградације природних брежуљкастих и брдско-планинских травњака;
6) оргaнизoвaње органских систeмa ратарске, воћарске и повртарске производње, као и обнова пашњачког сточарства, упoрeдo са стимулисањем aктивнoсти зa дoбијaњe одговарајуће рoбнe мaркe;
7) убрзавање процеса регистрације пољопривредних газдинстава, обележавање животиња, увођење HACCP и Global GAP стандарда; 
				
8) евидентирање терена који су угрожени: еолском ерозијом, применом неадекватне агротехнике (смањење нивоа органских материја, салинизација, сабијање и слично), присуством опасних и штетних материја у пољопривредном земљишту и води за наводњавање, одливом течног стајњака са сточарских фарми, неадекватним руковањем агрохемикалијама и слично, ради одређивања и убрзаног спровођења одговарајућих радова на ремедијацији и заштити земљишта према смерницама које ће бити утврђене Републичком пољопривредном основом; и
9) сарадњa произвођача и њихових удружења са саветодавном службом, научно-истраживачким институцијама и центрима за регионални и рурални развој; јачањe локалних партнерстава за развој пољопривреде и пратећих делатности; и јачањe прекограничне и регионалне сарадње на заједничким пројектима заштите природних ресурса и унапређења пољопривреде и одрживог руралног развоја.




Планско решење 2:

Развој и реструктурирање пољопривредног сектора



Приоритетне 
активности:

1) обезбеђивање сигурних права закупа земљишта и доброг функционисања тржишта земљишта, које олакшава померање ресурса са напуштених/регресивних газдинстава ка продуктивнијим пољопривредницима, као и других мера подршке укрупњавању и техничко-технолошкој модернизацији породичних газдинстава;
2) успостављањe органске биљне и сточарске производње, заштитa географског порекла и сертификацијa, регионално брендирањe, активности на унапређењу промоције и пласмана органских и традиционалних производа заштићене ознаке порекла;
3) модернизацијa производње на газдинствима – проширењe поседа, увођење савремених технологија и стандарда, изградњa савремених објеката за смештај стоке, кабасте сточне хране и одлагање стајњака, набавкa уређаја за наводњавање, складиштење и хлађење млека, подизањe дугогодишњих засада у воћарству, набавкa основног стада, развој пчеларства, узгој аутохтоних биљних врста и раса стоке; 
				
4) изградња савремених хладњача, сушара и малих погона за прераду млека, воћа и поврћа и сакупљање, дораду, паковање и пласман лековитог и ароматичног биља, меда, шумских плодова и пастрмке; и
5) формирањe/јачањe удружења произвођача, задруга и кластера у циљу организоване производње, прераде/дораде, складиштења, стандардизације, контроле квалитета, брендирања, промоције и пласмана финалних производа.




Планско решење 3:

Одрживо коришћење и заштита шума и шумског земљишта



Приоритетне 
активности:

1) унапређење стања постојећих шума превођењем већег дела површине изданачких шума у високе, попуњавањем разређених, реконструкцијом деградираних шума са превођењем у састојине високог степена обраслости;
2) повећање површина под шумама пошумљавањем око 1.950 ha на подручју Колубарског округа;
3) израда програма развоја шумског и интегралног информационог система за сектор шумарства за потребе одрживог управљања шумама;
4) заштита шумског земљишта од вода и ерозије на око 1.630 hа;
5) побољшање мониторинга здравственог стања шума, у складу са Међународним кооперативним програмом за шуме (ICPF) ; и
6) едукација кадрова у складу са принципима одрживог управљања шумама и истраживање утицаја климатских промена на шумске екосистеме.




Планско решење 4:

Развој ловства



Приоритетне 
активности:

1) очување разноврсности ловне фауне (гајење, насељавање и заштита дивљачи), уз усклађивање ловних и осталих делатности у ловиштима;
2) побољшање услова станишта у ловиштима, бројности и одговарајуће полне и старосне структуре главних врста ситне и крупне дивљачи, и квалитета трофеја, у складу са капацитетом ловно продуктивних површина на шумским подручјима;
3) побољшање мониторинга популација дивљачи и организације стручних служби за праћење и усмеравање развоја популације дивљачи; и 
				
4) организовање ловног туризма и едукација ловних стручњака и ловаца за заштиту и узгој дивљачи. 
				



Планско решење 5:

Заштита квалитета вода и заштита од вода



Приоритетне активности:

1) заштита изворишта вода регионалних система водоснабдевања (у I и I/II класи квалитета) у зони постојећих и планираних акумулација на Ваљевским планинама (Рибница, Јабланица, Сушица и друго), алувиона Подриња, Мачве и Посавине, као и свих локалних изворишта; 
				
2) успостављање и спровођење режима зона санитарне заштите свих изворишта, посебно акумулације „Стуборовни”, и резервисање простора за зоне потапања планираних акумулација;
3) одржавање вода Дрине, Јадра и Колубаре до Лајковца у IIа класи квалитета;
4) завршетак радова на реконструкцији бране Паљуви Виш на Кладници, кључног објекта за заштиту површинских копова и реализација новог изворишта низводно од бране, за потребе Уба и насеља предвиђених за расељавање; 
				
5) обнова ободних канала у Мачви – Церског, Средњемачванског, Доњемачванског, као и водотока који су укључени у заштитни систем Мачве од унутрашњих бујичних и провирних вода;
6) регулација тока реке Јадар; 
7) забрана и контрола изградње нових и ширења постојећих урбаних и руралних насеља, привредних и инфраструктурних објеката у зонама угроженим од поплава (великих вода вероватноће 0,5%); и
8) успостављање контроле и планског усмеравањe експлоатације грађевинских материјала из речног корита Дрине, у складу са принципима контролисаног „управљања речним наносом”. 
				



Планско решење 6:

Одрживо коришћење геолошких ресурса 



Приоритетне 
активности:

1) контролисање постојећих одлагалишта јаловине, ради заштите и одржавања квалитета водотокова;
2) отварање лежишта борних и литијских минерала у долини реке Јадар;
3) детаљна геолошка и металогенетска истраживања лежишта антимона у зони Зајаче, Крупња, Рујевца и друго, олова и цинка у зони Великог Мајдана; и
4) израда карте хазарда терена (катастар клизишта и нестабилних падина, плавних зона и друго).




1.1.2. Развој становништва, мреже насеља и јавних служби




Планско решење 1:

Развој функција центара у мрежи насеља



Приоритетне 
активности:

1) јачање регионалних функција Ваљева и Шапца (привредних, развојно-управљачких, научно-истраживачких и других);
2) јачање субрегионалних функција Лознице са Бањом Ковиљачом (привредних, развојних, туристичких и других);
3) јачање и развој привредних и јавно-социјалних функција општинских центара, субопштинских и микроразвојних центара, као и специфичних функција појединих центара (туристичких и услужних) ; и
4) побољшање квалитета мреже путева и развој јавног саобраћаја између центара и на релацији центри – насеља у њиховим пољима утицаја.




Планско решење 2:

Развој и повећање доступности услуга јавних служби



Приоритетне 
активности:

1) усклађивање мрежа објеката и услуга јавносоцијалне – инфраструктуре са функцијама центара у мрежи насеља, размештајем и потребама корисника;
2) повећање капацитета и ширење мреже објеката предшколског васпитања и образовања, организовање специјализованог превоза и мобилних, путујућих дечијих вртића;
3) подизање квалитета наставеи увођење флексибилних програма основног образовања и васпитања, вишенаменско коришћење постојећих објеката и организовање специјализованог превоза ученика;
4) усклађивање образованих програма на нивоу средњег образовања са професионалним квалификацијама потребним за развој општина/градова, округа и региона; 
				
5) повећање доступности примарне здравствене заштите корисницима, нарочито на руралном подручју, организовањем мобилних здравствених тимова, интегрисаним пружањем услуга здравствене и социјалне заштите, и пружањем квалитетне прехоспиталне хитне медицинске помоћи;
6) развијање разноврсних услуга социјалне заштите усаглашених са потребама корисника које се приоритетно задовољавају у локалној заједници и породици (природном окружењу); развој нових облика заштите старих лица и смањење броја корисника смештених у установама социјалне заштите;
7) субвенционисање јавног и приватног сектора из републичких фондова и донација; укључивање непрофитног сектора у развој нових услуга културе, посебних регионалних и локалних програма и организацију мобилне културне понуде на руралном подручју; и
8) развој различитих спортских и рекреативних активности, мреже клубова, спортских терена и објеката.




1.1.3. Развој привредних делатности и туризма




Планско решење 1:

Конкурентан привредни развој



Приоритетне 
активности:

1) институционална подршка регионалном развоју, успешним фирмама и сектору малих и средњих предузећа (из области индустрије, пољопривреде, туризма, саобраћаја и складишно-логистичких активности, услужних делатности и других), уз повезивање у производно-услужне регионалне кластере; 
				
2) подршка развоју креативних ресурса и иновација као основи одрживог развоја економије и конкурентности; и
3) интензивирање партнерства на нивоу јединица локалне самоуправе, округа и региона у циљу заједничког наступа код Европске уније и других релевантних међународних асоцијација за реализацију трансграничних програма привредног развоја.




Планско решење 2:

Развој нових просторних форми смештаја индустрије и малих и средњих предузећа




Приоритетне 
активности:

1) оснивање и активирање нових просторних модела смештаја индустрије и малих и средњих предузећа у урбаним центрима – индустријске зоне, индустријски парк, слободна зона, бизнис инкубатор, мешовита привредна или лучка зона, предузетничка зона, BID зона;
2) активирање и побољшање инфраструктурне опремљености постојећих локација и напуштених објеката (производних хала, складишта, војних објеката и другог) – браунфилд локалитета у урбаним центрима и руралним насељима; 
				
3) обезбеђење засебних инфраструктурно опремљених локација за МСП у микроразвојним центрима на руралном подручју; и
4) припрема стратешких планова уређења, развоја и управљања индустријским зонама, са акционим плановима за реализацију индустријских зона и других пројеката. 
				



Планско решење 3:

Развој и интеграција туристичке понуде



Приоритетне 
активности:

1) санација, обнова и комплетирање постојећих садржаја туристичке понуде: у Ваљевској планинској дестинацији (посебно понуда у простору, комунална опрема и јавне службе на Дивчибарама и Рајцу); Ваљевској подгоринској дестинацији (посебно комунална опрема, јавне службе и спортско-рекреативни садржаји у бањама Врујци и Љиг); Подрињско – јадарској дестинацији (уређење излетишта на Гучеву и обале Дрине); Подрињско – мачванској дестинацији (уређење обале доње Дрине и простора уз део Засавице); и Посавско – мачванској дестинацији (уређење обале Саве, посебно наспрам Обедске баре);
2) модернизација и изградња неопходних друмских саобраћајница за боље повезивање средње Дрине, Подрињских и западног дела Ваљевских планина са Београдом и оближњим центрима у Војводини; уређење панорамског излетничко-планинарског пута гребеном Ваљевских и Подрињских планина (од Рајца до Гучева), пешачког пута Е7 и другог;
3) изградња и уређење нове туристичке понуде у простору – прве фазе ски-стадиона Повлен, прве фазе регионалног спортско-рекреативног комплекса на Сави у Шапцу и водно-копненог спортско-рекреативног центра у Лозници, прве фазе наутичког кампа и марине на ушћу Дрине у Саву, као и водних пунктова на средњој и доњој Дрини и на Сави;
4) организовање уређења и туристичке презентације природних и културних добара, у сарадњи служби заштите, туристичких субјеката и локалних самоуправа;
5) интензивирање истраживања и експлоатације геотермалних вода Мачве и термоминералних вода у бањама за потребе туризма, насеља и комплементарних активности;
6) покретање акција за организовану промоцију и маркетинг туризма, умрежавање суседних дестинација и остваривање трансграничне сарадње у развоју туризма са Босном и Херцеговином и Републиком Српском;
7) формирање информационог система и увођење мониторинга развоја туристичких дестинација; и
8) едукација кадрова у туризму, формирање центара за подршку људским ресурсима у туризму, развој дестинацијске менаџмент организације за примарну туристичку дестинацију и локалних акционих група за седам туристичких просторних целина.




1.1.4. Развој инфраструктурних система




Планско решење 1:

Виши квалитет саобраћајне доступности и мреже саобраћајне инфраструктуре 
				



Приоритетне 
активности:

1) израда потребне техничке документације за измештање деоница ДП I реда (ДП IБ бр. 21, 26 и 27); 
				
2) израда техничке и планске документације за северну транзитну обилазницу Ваљева на ДП IБ бр. 27 и почетак изградње северне транзитне обилазнице око Ваљева. 
				
3) рехабилитација и модернизација ДП II реда.
4) завршетак изградње железничке пруге Ваљево – Лозница (Липица). 
				
5) ревитализација и модернизација регионалне железничке пруге Рума–Шабац–Лозница–Брасина–Зворник. 
				
6) рехабилитација међународног пловног пута Савом, реконструкција и модернизација луке Шабац. 
				
7) изградња робно транспортног центра у зони постојеће луке Шабац (источна индустријска зона) и на граничном прелазу са Републиком Српском (Павловића мост).
8) рехабилитација, реконструкција и изградња деоница везних општинских путева, уређење бициклистичких и пешачких стаза према приоритетима који се утврђују просторним плановима и секторским плановима/програмима јединица локалне самоуправе.




Планско решење 2:

Развој водне инфраструктуре



Приоритетне 
активности:

1) завршетак пуњења акумулације „Стуборовни”;
2) изградња цевовода за довод сирове воде од бране „Стуборовни” до ППВ „Пећине” изнад Ваљева, II фазе ППВ „Пећине” за још 600 L/s, магистралног цевовода за чисту воду на релацији резервоар „Гајина” – „Врапче брдо” у оквиру реализације Колубарског регионалног система за снабдевање насеља водом;
3) завршетак водоводних система „Кукаљ” и „Ровни” у сливу акумулације „Стуборовни” у оквиру реализације Колубарског регионалног система за снабдевање насеља водом;
4) реконструкција изворишта „Непричава” код Лајковца у оквиру реализације Колубарског регионалног система за снабдевање насеља водом; 
				
5) обнова водоводних система свих урбаних центара у циљу смањивања губитака у мрежи (на мање од 20%), реализација додатних резервоарских простора (специфична запремина резервоара не мања од 300 L/корисник), уградња мерно-информационе опреме у све водоводне системе према приоритетима који се утврђују просторним плановима и секторским плановима/програмима јединица локалне самоуправе;
6) изградња групних и индивидуалних канализационих система са ППОВ општег типа (са механичким и биолошким третманом отпадних вода) за насеља у зони II санитарне заштите и сливу акумулације „Стуборовни” – Совач, Вујиновача, Тубравић, Брезовице, Стубо и Ровни; и 
				
7) реализација канализационих система са ППОВ општег према приоритетима који се утврђују просторним плановима и секторским плановима/програмима јединица локалне самоуправе. 
				



Планско решење 3:

Развој енергетске инфраструктуре



Приоритетне 
активности:

1) ревитализација ХЕ „Зворник”;
2) реконструкција и изградња планираних ДВ 400 kV, 220 kV и 110 kV;
3) реконструкција, доградња и изградња нових планираних ТС110/35 kV и ТС 110/x kV;
4) изградња МХЕ „Ровни”;
5) припрема и реализација каскадног система проточних ХЕ на подручју Средње (потез између ХЕ „Бајина Башта” и ХЕ „Зворник”) и Доње Дрине (потез од ХЕ „Зворник” до ушћа у Саву); и
6) коришћење хидропотенцијала, геотермалне енергије (Мачва), биомасе и соларне енергије.




Планско решење 4:

Побољшање мреже телекомуникационе инфраструктуре 



Приоритетне 
активности:

1) замена постојећих аналогних комутација (централа) дигиталним;
2) пружање широкопојасних услуга половини корисника до 2016. године;
3) изградња оптичких каблова Шабац – Крупањ и Крупањ – Јагодња;
4) реализација бежичне приступне мреже (CDMA технологијом) за планинска и ретко насељена места;
5) изградња планираних базних станице мобилних оператера; и
6) дигитализација радио дифузне мреже. 



Планско решење 5:

Развој мреже поштанских услуга



Приоритетне 
активности:

1) могућност функционисања дела поштанских јединица као система сталних, односно сезонских уговорних пошти; и
2) реализацију поштанских јединица у већим туристичким насељима.




Планско решење 6:

Развој система интегралног управљања отпадом



Приоритетне 
активности:

1) изградња регионалне депонија Каленић (Уб и Лајковац);
2) изградња трансфер станица Ваљево, Коцељева, Шабац и Љубовија;
3) израда Регионалног плана управљања отпадом, локалних планова управљања отпадом за град Лозницу и општине Мали Зворник, Крупањ и Љубовија, планске и техничке документације за регионалну депонију у Лозници, којима ће се утврдити динамика реализације регионалне депоније и трансфер станица на обухваћеном подручју;
4) израда пројектне документације, затварање, санација и ремедијација постојећих депонија у Колубарском и Мачванском округу;
5) затварање и санација локалних сметлишта у руралним подручјима и формирање санитарно уређених сеоских одлагалишта комуналног отпада, у складу са регионалним и локалним плановима управљања отпадом;
6) израда планске и техничке документације за регионално складиште опасног отпада на подручју Мачванског округа; и
7) изградња мањих регионалних складишта за сакупљање опасног отпада из домаћинстава (батерија, акумулатора, отпадних уља, отпадних електричних и електронских апарата), у складу са регионалним и локалним плановима управљања отпадом.




1.1.5. Заштита животне средине, природних вредности и непокретних културних добара




Планско решење 1: 

Унапређење и заштита квалитета животне средине



Приоритетне 
активности:

1) израда и реализација локалних еколошких акционих планова за све општине/градове Колубарског и Мачванског округа;
2) израда и спровођење програма заштите земљишта од водне ерозије, загађивања и других деградационих процеса, заштите ваздуха и заштите од буке;
3) успостављање система сталног мониторинга свих параметара квалитета животне средине на подручју општина/града (земљишта, воде, ваздуха, вегетације, квалитета живота), и 24 часовног мониторинга на локацијама: Шабац, Лозница, Крупањ, Ваљево, Уб, Лајковац и Љиг;
4) смањење загађења из индустрије (нарочито у Лозници и Шапцу);
5) чишћење акумулација и водотокова од депонованог комуналног отпада; и
6) спровођење мера заштите животне средине и уређења заштитних појасева саобраћајница (ДП I и II реда). 
				



Планско решење 2:

Ревитализација и санација подручја експлоатације минералних сировина




Приоритетне 
активности:

1) израда и спровођење програма заштите ваздуха, воде и земљишта од загађивања тешким металима и секундарним продуктима рударских активности, посебно на локацијама Велики мајдан, Бобија, Зајача и Тамнава-западно поље (у Колубарском лигнитском басену); и
2) ревитализација и рекултивација напуштених површинских копова, одлагалишта раскривке, флотацијских јаловишта и деградираног земљишта, и подизање имисионих шума.




Планско решење 3:

Превенција ризика од удеса и акцидената



Приоритетне 
активности:

1) обезбеђивање мониторинга животне средине и адекватног неутралисања, или смањења утицаја рада постројења са SEVESO II листе; и
2) реализација студије ризика од индустријских удеса за постројења у појединим општинама/градовима Колубарског и Мачванског округа – („Zorka color” a.d. Шабац; Рудник олова и цинка „Велики Мајдан”, Љубовија; холдинг корпорација „Крушик”, Ваљево; Викторија „Зорка Минерална ђубрива”, Шабац).




Планско решење 4:

Смањење прекограничног/интеррегионалног утицаја



Приоритетне 
активности:

1) успостављањем интегралног система управљања водама Дрине;
2) смањење прекограничног утицаја на загађење површинских и подземних вода рудника Сасе у Сребреници кроз успостављање интегралног система управљања животном средином; и
3) Смањење интеррегионалног утицаја термоелектрана Обреновац и Лазаревац успостављањем општинских/регионалних нивоа сарадње у области заштите животне средине.




Планско решење 5:

Заштита, презентација и одрживо коришћење природних добара 
				



Приоритетне 
активности:

1) спровођење мера заштите на постојећим заштићеним подручјима, уз ревизију стања, статуса тих подручја и аката о њиховом проглашењу;
2) доношење аката о проглашењу заштићених подручја за која су урађене студије заштите (Таорска врела и друго); 
				
3) завршетак израде студије заштите Ваљевских планина, израда студије заштите за Доњи ток Дрине – станиште мале чигре и друга подручја;
4) организовање мониторинга и ефикасног управљања заштићеним подручјима, и спровођење планова и програма управљања; и
5) организовање интерпретативних центара и развој програма интерпретације за заштићена подручја. 
				



Планско решење 6:

Заштита, презентација и одрживо коришћење непокретних културних добара




Приоритетне 
активности:

1) спровођење мера заштите, уређења и презентације шест непокретних културних добара од изузетног значаја и 20 културних добара од великог значаја;
2) утврђивaњe граница заштићене околине и зoнa са рaзличитим рeжимимa зaштитe, изградње и уређења прoстoрa зa категорисана културнa дoбрa;
3) истрaживaњe aрхeoлoшких нaлaзиштa, oбjeкaтa нaрoднoг грaдитeљствa и рурaлних прoстoрних цeлинa, спрoвoђeњe прoцeдурe кaтeгoризaциje и стицaњa стaтусa културнoг дoбрa; 
				
4) изрaдa и спрoвoђeњe срeдњoрoчних прoгрaмa зaштитe, урeђeњa и прeзeнтaциje нeпoкрeтних културних дoбaрa;
5) систематско рекогносцирање руралног подручја у оквиру пројекта „Атлас народног градитељства Србије”; и
6) развој националних и регионалних „путева културе” у функцији презентације и интерпретације непокретног и нематеријалног културног наслеђа. 
				



1.2. Учесници у имплементацији
Кључни учесници у спровођењу Просторног плана, у складу са својим надлежностима и делокругом рада, јесу: органи управљања обухваћених општина/градова, републички ресорни органи и фондови, републичка и локална јавна предузећа, јавне установе и посебне организације, Привредна комора Србије и Регионалнa привреднa коморa Ваљево, Регионална агенција за економски развој Шумадије и Поморавља, регионалне и локалне пословне асоцијације, домаће и стране банке, заинтересовани пословни субјекти, трећи сектор (невладине организације – НВО) и локално становништво. 
	
Кључни учесници на републичком нивоу управљања су министарства са одговарајућим управама, дирекцијама и агенцијама за послове пољопривреде, шумарства, водопривреде, привредног и регионалног развоја, туризма, услуга, саобраћаја, енергетике, телекомуникација, просвете, здравствене заштите, социјалне заштите, културе, спорта, изградње објеката и заштите животне средине; затим јавна предузећа надлежна за послове водопривреде, електропривреде, шумарства, путеве, железничке пруге и телекомуникације; као и заводи надлежни за заштиту природе и споменика културе и други републички ресорни органи, организације, агенције и фондови.
Кључни учесници на регионалном нивоу управљања су Регионална привредна комора у Ваљеву, Регионална агенција за економски развој Шумадије и Поморавља (акредитована за послове регионалног развоја региона Шумадија и Западна Србија), Регионални центар за рурални развој у Шапцу, Центар за органску производњу воћа у Ваљеву, пољопривредне стручне службе у Шапцу, Лозници и Ваљеву (покривају све општине оба округа), Дирекција за изградњу и развој Колубарског округа погођеног земљотресом, Jaвно прeдузeћe зa кoришћeњe вoдoприврeднoг систeмa „Стубoрoвни – Кoлубaрa”, Завод за заштиту споменика културе Ваљево, регионалне пословне асоцијације и други. 
	
На локалном нивоу управљања кључни учесници су: градске и општинске управе, дирекције, aгeнциje, јавна предузећа и јавне установе, мeснe зajeдницe, подручне канцеларије за рурални развој, удружења, пословне асоцијације, невладине организације, непрофитне асоцијације и становништво града/општине.
2. Смернице за израду планских докумената и друге развојне документације за подручје Просторног плана
Просторни план ће се спроводити разрадом планских решења и пропозиција просторним плановима подручја посебне намене, просторним плановима јединица локалне самоуправе, урбанистичким плановима и секторским плановима и програмима, у складу са законом.
2.1. Доношење просторних и урбанистичких планова
Уредба о утврђивању Просторног плана подручја посебне намене инфраструктурног коридора Београд – Јужни Јадран, деоница Београд – Пожега, Уредба о утврђивању Просторног плана подручја експлоатације Колубарског лигнитског басена, Уредба о утврђивању Просторног плана подручја посебне намене инфраструктурног коридора ДП I реда бр. 21 Нови Сад – Рума – Шабац и ДП I реда бр. 19 Шабац – Лозница, Уредба о утврђивању Просторног плана подручја посебне намене Специјалног резервата природе „Засавица” и Уредба о утврђивању Просторног плана подручја посебне намене инфраструктурног коридора железничке пруге Ваљево – Лозница, усклађени су са овим просторним планом и могу се примењивати у целости. 
	
Просторни план подручја посебне намене слива водоакумулације „Стуборовни” усклађен је са овим просторним планом и може се примењивати, изузев у деловима којима су утврђени обухват и режими заштите и коришћења зона I и II санитарне заштите акумулације „Стуборовни”. До усклађивања Просторног плана подручја посебне намене слива водоакумулације „Стуборовни” са Правилником о одређивању и одржавању зона санитарне заштите изворишта водоснабдевања примењиваће се обухват и режими заштите зона I и II санитарне заштите акумулације „Стуборовни” који су утврђени у поглављу III 5.2.1.1. овог просторног плана.
На основу овог просторног плана, Влада ће до краја 2016. године донети просторни план подручја посебне намене за: 
	
1. Меморијални природни споменик „Део подручја села Тршић и манастира Троноше”; 
	
2. Специјални резерват природе „Клисура реке Трешњице”, 
3. Дрински појас (део подручја Просторног плана); и 
4. Ваљевске планине (део подручја Просторног плана).
Просторни планови подручја посебне намене из претходног става усклађују се са овим просторним планом, с тим да ће се на делу обухваћеног подручја Колубарског и Мачванског округа примењивати концепције, режими заштите и коришћења простора и планска решења за посебне намене које се утврде наведеним просторним плановима.
У складу са одредбама Закона о планирању и изградњи, надлежне скупштине обухваћених општина/градова ускладиће у целости просторне планове јединица локалне самоуправе и урбанистичке планове на територији својих општина/градова са планским концепцијама, решењима и пропозицијама овог просторног плана у року од две године. До усклађивања, важећи просторни и урбанистички планови се могу примењивати у деловима који нису у супротности са планским концепцијама, решењима и смерницама овог просторног плана.
Надлежне скупштине обухваћених општина/градова донеће одговарајући урбанистички план за следеће површине и објекте јавне намене од републичког и регионалног значаја:
1) северну транзитну обилазницу Ваљева и измештање деонице ДП IБ бр. 27. Ваљево–Лајковац;
2) магистрални цевовод за довод сирове воде од бране „Стуборовни” до ППВ „Пећине”, магистрални цевовод за чисту воду на релацији резервоар „Гајина” − „Врапче брдо”; 
	
3) водоводне системе „Кукаљ” и „Ровни”, групне и индивидуалне канализационе системе са ППОВ за насеља Совач, Вујиновача, Тубравић, Брезовице, Стубо и Ровни, у случају да је неопходно одредити површине за јавне намене;
4) планиранеДВ 400 kV, 220 kV и 110 kV;
5) планиране ТС 110/35 kV и ТС 110/x kV;
6) планиране оптичке каблове Шабац–Крупањ и Крупањ–Јагодња;
7) планиране магистралне и дистрибутивне гасоводе; 
8) подбрански аква-сити „Стуборовни” и „Паљуви”; 
9) ски-стадион „Повлен”; и
10) непокретна културна добра од изузетног и великог значаја са њиховом заштићеном околином.
Надлежне скупштине обухваћених општина/градова донеће и друге урбанистичке планове, према приоритетима утврђеним просторним плановима јединица локалне самоуправе и просторним плановима подручја посебне намене.
2.2. Спровођење Просторног плана у регионалним и секторским плановима и програмима
Развојни документи регионалног развоја за цело или делове подручја Колубарског и Мачванског округа усклађују се, у складу са чланом 14. став 3. Закона о регионалном развоју, са овим просторним планом. Истовремено ће се развојним документима регионалног развоја за цело или делове подручја Колубарског и Мачванског округа утврђивати мере за подстицање регионалног развоја и мере за равномернији територијални развој са којима ће се усклађивати овај просторни план.
Спровођење и разраду планских концепција, решења и пропозиција утврђених Просторним планом у секторским плановима и програмима,у складу са законом, обезбеђују:
1) министарство надлежно за водопривреду, односно Републичка дирекција за воде, у сарадњи са Јавним водопривредним предузећем „Србијаводе” и Водопривредним центром Сава-Дунав, Jaвним прeдузeћeм зa кoришћeњe вoдoприврeднoг систeмa „Стубoрoвни–Кoлубaрa”, субјектима развоја хидроенертетских система и надлежним општинама/градовима: дoнoшeњeм и реализацијом гoдишњих прoгрaмa упрaвљaњa вoдoприврeдним пoдсистeмима у склопу Колубарског и Мачванског регионалног система за снабдевање насеља водом и речних система Колубара, Дрина и Сава – Срем; израдом и реализацијом пројеката антиерозионе заштите за сливове постојећих и планираних акумулација; израдом техничке документације за регулацију река и уређења речних корита (са којима се усклађују пројекти експлоатације речног наноса); 
	доношењем програма мониторинга квалитета воде у сливовима Саве, Колубаре и Дрине;
2) министарство надлежно за здравље израдом елабората о зонама санитарне заштите изворишта за акумулацију „Стуборовни”, на иницијативу Скупштине града Ваљева, као и доношењем и спровођењем решења о зонама санитарне заштите овог изворишта;
3) скупштине обухваћених општина/градова, у сарадњи са министарством надлежним за водопривреду, доношењем: плана за проглашење ерозивних подручја; плана одбране од бујичних поплава на водотоковима ван система редовне одбране од поплава и оперативног плана заштите од поплава;
4) скупштине обухваћених општина/града, у сарадњи са министарством надлежним за пољопривреду, асоцијацијама пољопривредних произвођача и власницима земљишта, доношењем: програма уређења пољопривредно-шумског земљишта у зонама заштите изворишта вода и других посебно осетљивих екосистема; програма очувања пољопривредног земљишта и одрживог развоја пољопривреде у атарима рубних зона урбаних центара; програма ревитализације воћарства; програма ревитализације пашњачког сточарења и програма развоја органске производње хране;
5) Јавно предузеће за газдовање шумама „Србијашуме” ревизијом основа газдовања шумама за Подрињско – Колубарско шумско подручје; и, у сарадњи са шумовласницима, израдом програма газдовања шумама и пошумљавања земљишта у приватном власништву, нарочито у сливовима регионалних изворишта вода;
6) Ловачки савез Србије и Јавно предузеће за газдовање шумама „Србијашуме” као корисници ловних подручја (Ваљевске планине и Мачва), односно ловишта („Цер Видојевица” и „Борања”) ревизијом, односно доношењем програма развоја ловног подручја, ловне основе и годишњих планова газдовања ловиштем;
7) корисници рибарских подручја доношењем средњорочних и годишњих програма унапређења рибарства;
8) Јавно предузеће „Путеви Србије”, у сарадњи са надлежним општинским/градским управама, усклађивањем средњорочних и годишњих програма изградње, рехабилитације и одржавања ДП;
9) општинске/градске управе, односно општинске/градске дирекције/заводи надлежни за путеве, усклађивањем средњорочних и годишњих програма развоја општинских путева;
10) „Железнице Србије” а.д. усклађивањем петогодишњег плана развоја и годишњих програма одржавања јавне железничке инфраструктуре, за потребе завршетка изградње планиране железничке пруге Ваљево–Лозница и ревитализације/модернизације регионалне железничке пруге Рума–Шабац–Лозница–Брасина–Зворник; 
	
11) Дирекција за водне путеве „Пловпут” израдом и реализацијом дугорочних, средњорочних и краткорочних планова изградње и развоја пловних путева, за ревитализацију међународног пловног пута Сава;
12) Јавно предузеће „Електропривреда Србије”, у сарадњи са Привредним друштвом за дистрибуцију електричне енергије „Електросрбија” д.о.о. Краљево–Електродистрибуција „Ваљево”, Електродистрибуција „Шабац”, Електродистрибуција „Лозница” и Електродистрибуција „Лазаревац”, усклађивањем средњорочних планова, односно двогодишњих програма развоја енергетике, односно дистрибуције електричне енергије;
13) скупштине обухваћених општина/градова доношењем плана развоја енергетике, којим се утврђују потребе за енергијом на подручју општина/градова, услови и начин обезбеђивања неопходних енергетских капацитета, и доношењем програма рационалног коришћења енергије;
14) рударска предузећа која врше истраживање и експлоатацију минералних сировина, у сарадњи са надлежним републичким органима, скупштинама обухваћених општина/градова и привредним коморама, донеће посебне средњорочне програме развоја и санације за делове подручја на којима је завршена или предстоји експлоатација минералних сировина, на које сагласност даје Влада; 
	
15) скупштине обухваћених општина/градова, у сарадњи са надлежним министарствима, месним заједницама, приватним сектором и невладиним организацијама, утврђивањем локалне политике здравствене заштите, социјалне заштите, развоја културе и физичке културе, и доношењем акта о мрежи објеката дечјих вртића и основних школа у општинама/градовима;
16) министарство надлежно за туризам, у сарадњи са скупштинама обухваћених општина/градова, доношењем стратегијског мастер плана развоја примарне туристичке дестинације Ваљевске и Подрињске планине – Дрина;
17) скупштине обухваћених општина/градова, у сарадњи са министарством надлежним за туризам, локалним туристичким организацијама и приватним сектором, доношењем: програма развоја туризма и програма промотивних активности за територију општине/града; програма изградње туристичке инфраструктуре и уређења грађевинског земљишта за туристичке просторе утврђене просторним плановима јединица локалне самоуправе; програма едукације становништва и њиховог укључивања у организацију туристичких програма; и друго; 
	
18) општинске/градске управе, у сарадњи с министарством надлежним за заштиту животне средине, реализацијом локалног акционог програма заштите животне средине за подручје општине/града (ЛЕАП);
19) скупштине обухваћених општина/градова доношењем: локалног акционог плана заштите од буке, програма и плана мониторинга животне средине (ваздуха, буке, земљишта и друго), програма праћења документације о стратешким проценама утицаја планова и проценама утицаја пројеката на животну средину;
20) општинске/градске управе доношењем и спровођењем локалног плана управљања отпадом и, у сарадњи са другим локалним самоуправама, спровођењем регионалног плана управљања отпадом;
21) управљачи заштићених подручја доношењем и спровођењем плана управљања и годишњих програма управљања заштићеним подручјима; и
22) Републички завод за заштиту споменика културе и Завод за заштиту споменика културе у Ваљеву, у сарадњи с надлежним општинским/градским управама и приватним сектором, утврђивањем средњорочних и годишњих програма истраживања и заштите непокретних културних добара.
3. Мере и инструменти за спровођење Просторног плана
Ефикасност спровођења Просторног плана условљена је обезбеђењем координације предвиђених активности и различитих актера/учесника. Полази се од искустава земаља Европске уније да се успешна координација може обезбедити применом мултисекторског приступа – комбинације мера и инструмената различитих политика према тематским областима и проблемима који се планом решавају, као и успостављањем институционално-организационих аранжмана и партнерства на различитим релацијама (јавни – приватни сектор, јавне – независне институције/организације, ниво управљања – јавност и друго).
Основне мере и инструменти различитих политика за имплементацију решења Просторног плана за период до 2018. године базирани су на постојећем систему управљања у Републици Србији, а у одређеној мери се сугеришу мере и инструменти који ће, према очекивањима, у овом периоду бити дефинисани и примењивани током фаза приступања Европској унији.
При томе сe има у виду да је Европска комисија увела претприступни инструмент (IPA – Instrument for Pre-accession Assistance). IPA у себи садржи пет основних компоненти: подршка у транзиционом процесу и изградња институција – 1; регионална и прекогранична сарадња – 2; регионални развој – 3; развој људских ресурса – 4; и рурални развој – 5; где ће за сваку од наведених компоненти бити обезбеђени посебни фондови и свих пет намењено је земљама кандидатима. Један од задатака у ефикасној употреби фондова Европске уније је и успешно програмирање и предлагање пројеката за финансирање из средства Европске уније, међу којима су и поједини пројекти номиновани у поглављу IV 1.1. Просторног плана, који ће бити детаљније утврђени програмом његове имплементације.
Полазећи од претходних ставова, мере и инструменти за имплементацију Просторног плана су отворени за усклађивање са променама система управљања и планирања у Републици Србији у току спровођења овог просторног плана.
3.1. Мере и инструменти различитих политика
Полазећи од координирајуће, контролне и кофинансирајуће улоге националног нивоа одлучивања (принцип партнерства) при спровођењу територијалних развојних планова (принцип супсидијарности), приоритетна планска решења подржаваће се различитим мерама и инструментима. Развој Колубарског и Мачванског округа не може се одвијати на адекватан начин без остваривања синергијских учинака који произлазе из интрарегионалних функционалних веза и интеррегионалних веза и трансграничне сарадње (ближе дефинисаних у поглављу II 4. Просторног плана).
3.1.1. Мере и инструменти секторских политика
Основне мере и инструменти политике заштите и коришћења пољопривредног земљишта и одрживог развоја пољопривредеје су:
– доследно спровођење законских и подзаконских аката којима се регулише развој пољопривреде и села, посебно по питањима: увoђeња правнoг рeда у власничкe oднoсe; редефинисања задружне својине у категорију приватне својине задругара; сигурности дугорочних права закупа земљишта, механизације и других пољопривредних фондова; и убрзавања процеса имплементације стандарда којима се регулише производња и промет пољопривредно-прехрамбених производа у Европској унији;
– обезбеђење услова за повољну кредитну политику за инвестирање у: програме уређења пољопривредно-шумског земљишта; програме ревитализације воћарства; програме ревитализације пашњачког сточарења; и програме развоја органске производње;
– обезбеђење пореске подршке диверсификовању сеоске привреде и интегралном управљању природним ресурсима, применом следећих мера: ороченом ослобађању од пореза, како за планирану изградњу туристичких објеката и других услужних делатности на селу, тако и за улагања у оснивање малих и микро предузећа за откуп и прераду локалних пољопривредних производа, откуп и примарну прераду шумских плодова, лековитог и ароматичног биља, ветеринарских станица, сервиса за пољопривредну механизацију и слично; пореским стимулацијама за младе пољопривреднике који преузимају напуштена и старачка газдинства, као и за произвођаче који уводе методе органске производње, улажу у унапређење интегралне производње воћа, оснивају матични запат за пашњачко сточарење и слично; смањењем пореза на пренос апсолутних права коришћења непокретности при куповини пољопривредног земљишта и напуштених стамбених и економских зграда у селима; смањењем/ослобађањем од пореза на закуп пољопривредног земљишта; и временски прогресивним повећавањем пореза власницима који не обрађују, односно не користе пољопривредно земљиште, у складу са Законом о пољопривредном земљишту („Службени гласник РС”, бр. 62/06, 65/08 – др. закон и 41/09) и решењима овог просторног плана;
– обезбеђење буџетске подршке Републике Србије увођењем директних субвенција и подстицаја за рурални развој, који се односе на: одржавање и унапређење пољопривредне производње и пласмана; обнову и развој сеоске инфраструктуре; развој и промоцију руралних области, заштиту животне средине и сеоских предела; и развој и промоцију органске производње. Приоритетно је коришћење средстава за следеће намене: пошумљавање терена угрожених ерозијом; пројекти за поновно успостављање пашних производних система у брдско-планинским областима; кошење брдско-планинских ливада за припрему сена; пројекти интегралног руралног развоја и слично; промовисање и заштита органских производа; промовисање и заштита локалних производа; доградња и адаптација објеката и набавка опреме на газдинствима за бављење агро, руралним и другим видовима туризма, и друго; и
– активности Регионалног центра за рурални развој у Шапцу и подручних канцеларија на координацији активности на: изради и примени програма интегралног руралног развоја, адекватном позиционирању локалних развојних могућности, повећање конкурентске способности привредних субјеката и локалних заједница за коришћење средстава из различитих јавних и приватних, домаћих и страних извора. 
	
Основне мере и инструменти политике заштите и коришћења шума, одрживог развоја шумарства и ловства јесу:
– обезбеђење и удруживање средстава из буџета Републике Србије, јавних предузећа и буџета обухваћених општина/градова у сектору шумарства и водопривреде са приватним сектором за финансирање: унапређења стања постојећих шума и повећање степена шумовитости (Јавно предузеће за газдовање шумама „Србијашуме” и приватни власници); пошумљавања и одржавања шума заштитног карактера у сливовима изворишта водоснабдевања (Републичка дирекција за воде при министарству надлежном за водопривреду, Јавно водопривредно предузеће „Србијаводе”, општинске/градске управе и приватни шумовласници); заштите и очувања природних добара и биодиверзитета (министарство надлежно за животну средину, управљачи заштићених подручја, власници непокретности и невладине организације); рекреативног опремања, одржавања шуме у функционално оптималнијем стању и обезбеђења компензационих површина шума и шумског земљишта (министарство надлежно за туризам, општинске/градске управе и заинтересовани пословни субјекти/инвеститори туристичке инфраструктуре); истраживања и институционалног јачања сектора (министарство надлежно за науку и технолошки развој, министарство надлежно за шумарство и Јавно предузеће за газдовање шумама „Србијашуме”); заштите и узгоја дивљачи (министарство надлежно за шумарство, Јавно предузеће за газдовање шумама „Србијашуме”, Ловачки савез Србије и корисници ловишта);
– актуелизација катастра непокретности, успостављање и иновирање инвентуре шума у приватном власништву, и информационог и мониторинг система о шумама, које обезбеђују министарство надлежно за шумарство, РГЗ и Јавно предузеће за газдовање шумама „Србијашуме”; и
– развој стручних служби Јавно предузеће за газдовање шумама „Србијашуме” и локалних шумских газдинстава.
Основне мере и инструменти политике заштите и одрживог коришћења вода и развоја водне инфраструкуре јесу:
– успостављање поузданог мерног система и мониторинг система (са мерењем протока у свим гранама система, регистровањем водних биланса регистроване и нерегистроване потрошње и контролом свих кључних тачака у мрежи); формирање продајне цене воде у складу са релевантном стратегијом (којом је утврђено да цена покрије све трошкове просте репродукције система, трошкове заштите изворишта, као и део трошкова проширене репродукције – око 30%, ради развоја система);
– обезбеђење и удруживање средстава из буџета Републике Србије (преко Републичке дирекције за воде и министарства надлежног за регионални развој) и буџета обухваћених општина/градова у сектору водопривреде и заштите животне средине за финансирање реконструкције и развоја водовода, обнове и проширења постојећих канализационих система, изградње ППОВ и руралну санитацију насеља у ужој и широј зони санитарне заштите акумулација; 
	
– успостављање мониторинга параметара квалитета воде у акумулацијама, њиховим притокама и другим значајнијим водотоцима на подручју Просторног плана, с математичким моделом за прогнозу квалитета воде, који обезбеђује Републичка дирекција за воде, у сарадњи са Јавно водопривредно предузеће „Србијаводе”, Jaвним прeдузeћeм зa кoришћeњe вoдoприврeднoг систeмa „Стубoрoвни – Кoлубaрa” и надлежним општинским/градским јавним комуналним предузећима;
– реализација посебних програма и система за остваривање пуне безбедности подручја низводно од акумулација, које обезбеђује држалац објеката;
– појачан надзор над спровођењем мера санитарне заштите изворишта (посебно акумулације „Стуборовни”), радом објеката и постројења за пречишћавање и дистрибуцију воде за пиће, и објеката и постројења за прикупљање и пречишћавање отпадних вода, који обезбеђују министарства надлежна за санитарну заштиту, водопривреду (тј. Републичка дирекција за воде), заштиту животне средине и надлежне општинске/градске управе; и
– забрана изградње нових привредних, стамбених и других објеката, ширења постојећих објеката, вођења инфраструктурних система у плавним зонама које су угрожене великим водама.
Основне мере и инструменти политике развоја мреже насеља и јавних служби јесу:
– формирање базе података о грађевинском земљишту и објектима, коју обезбеђују општинске/градске управе и локалне дирекције/заводи надлежни за грађевинско земљиште, у сарадњи са РГЗ и републичком управом јавних прихода;
– формирање и развој регионалних и локалних информационих и мониторинг система о планским документима и простору, које обезбеђују општинске/градске управе, у сарадњи са министарством надлежним за планирање и изградњу простора и регионални развој, републичким агенцијама за регионални развој и просторно планирање, Регионалном агенцијом за економски развој Шумадије и Поморавља (акредитована за послове регионалног развоја региона Шумадије и Западне Србије) и Дирекцијом за изградњу и развој Колубарског округа погођеног земљотресом;
– побољшање координације општинских/градских јавних предузећа за комуналне делатности, дирекција/завода (за урбанизам, грађевинско земљиште, путеве) и општинских/градских управа (урбанистичке, грађевинске, катастра и друге службе) у погледу обједињавања активности на прибављању, уређењу и давању под закуп грађевинског земљишта у јавној својини, изградњу и одржавање објеката комуналне и туристичке инфраструктуре, нарочито у центрима у мрежи насеља, заштићеним подручјима, туристичким просторима, привредним зонама и комплексима/локалитетима за мала и средња предузећа;
– целовита трансформација система управљања и финансирања уређења грађевинског земљишта – почев од утврђивања грађевинског земљишта, преиспитивања и диференцијације постојећих накнада за коришћење грађевинског земљишта у односу на стварне погодности коришћења локација и накнада за уређивање грађевинског земљишта, и у односу на подстицање или ограничавање појединих намена и изградње простора, као и одговарајуће пореске олакшице и субвенције и модалитети јавно – приватних аранжмана за финансирање објеката комуналне инфраструктуре; 
	
– обједињено и координирано коришћење средстава која се издвајају из буџета Републике Србије, преко надлежних министарстава, и средстава јавних прихода обухваћених општина/градова за развој јавних служби, уз обезбеђење стимулација приватном сектору за реализацију планских приоритета у том домену и конкурисање за коришћење средстава претприступног инструмента IPA Европске уније (у оквиру компоненте 4 и 5) и средстава Светске банке за програме социјалне и здравствене заштите;
– интерсекторска координација и развој интегрисаних програма развоја мреже услуга и објеката јавних служби, у првом реду здравствене и социјалне заштите, образовања и културе и друго; и
– укључивање приватног сектора у пружање услуга јавних служби и коришћење објеката у јавној својини.
Основне мере и инструменти политике одрживог развоја привреде и малих и средњих предузећа јесу:
– креирање повољног привредног амбијента у функцији развоја сектора малих и средњих предузећа и предузетништва, кроз стварање ефикасне администрације (смањење административне процедуре) у правцу формирања „one stop shop” (све на једном месту) и пружања on-line услуга и сервиса;
– развој финансијског система на локалном, регионалном и републичком нивоу за интензивније коришћење текућих подстицајних мера за развој малих и средњих предузећа и предузетништва (приступ изворима финансирања код подстицања микрокредита за почетнике – „start up” кредита, као и приступ финансијским средствима за унапређење пословања постојећих малих и средњих предузећа);
– предузимање низа подстицајних мера на општинском/градском нивоу у поспешивању развоја приватног предузетништва (пореске олакшице, обезбеђивање локација, стимулативне мере комуналне политике и политике цена грађевинског земљишта, организовање обуке и курсева за заинтересоване предузетнике и друге мере);
– обезбеђење услова за привлачење инвестиција/извора финансирања (домаћих и страних) – банкарских кредита, финансијских зајмова, стратешких партнера и инвеститора (уз повољну локалну регулативу); стварање активне, стабилне и сигурне климе за инвестиције; налажење стратешких партнера за реструктурирање великих система и развој сектора малих и средњих предузећа и предузетништва по модерним тржишним стандардима;
– подизање ниво знања и способности у малим и средњим предузећима – реформом стручног образовања, едукацијом предузетника, запослених и незапослених, промоцијом предузетништва, подршком у промоцији и повезивању са партнерима, истраживању тржишта, подршком трансферу технологије и увођењу стандарда и слично; и
– обезбеђење координације, мониторинга и управљања привредним развојем на општинском/градском и регионалном нивоу, координираним и обједињеним активностима Привредне коморе Србије, Привредне коморе у Ваљеву, Регионалне агенције за економски развој Шумадије и Поморавља, Регионалног центра за рурални развој у Шапцу, Центра за органску производњу воћа у Ваљеву, Дирекције за изградњу и развој Колубарског округа погођеног земљотресом и општинских/градских управа, за: подршку самозапошљавању и развоју малих и средњих предузећа и предузетништва; развој сарадње јавног и приватног сектора; контактирање потенцијалних финансијера (државне агенције, локални привредници, предузетници и инострани стратешки партнери за финансирање атрактивних пројеката од интереса за општине/градове); активирање браунфилд локација израдом регистра браунфилд локација, стратешких пројеката активирања браунфилд локација/објеката и припрему инвестиционих каталога за браунфилд локалитете; организацију израде потребне планске и техничке документације и истраживања, програма, пројекција и бизнис планова који ће конкурисати за средства различитих фондова, укључујући и средства претприступног инструмента IPA Европске уније и европских институција (Европска банка за обнову и развој (у даљем тексту: EBRD), Европска агенција за реконструкцију (у даљем тексту: ЕАR), и друго); ефикасно руковођење буџетом локалне заједнице, локалним економским развојем, инвестицијама у развојне пројекте, интересним повезивањем локалних заједница на регионалном, националном и трансграничном нивоу. 
	
Основне мере и инструменти политике одрживог развоја туризма јесу:
– oбезбеђење и удруживање директних државних улагања из републичког буџета, као и из буџета општина/градова, привлачење страних донаторских средстава, развојних кредити са субвенционираним каматама за: израду и спровођење програма развоја туризма обухваћених општина/градова, прибављање и уређење грађевинског земљишта, развој туристичке инфраструктуре и супраструктуре, и друго; 
	
– обезбеђење подршке стимулативних и дестимулативних мера пореске политике: ослобађање или смањење пореза на добит; ослобађање или смањење пореза на новозапослене; диференциране боравишне таксе и туристичке накнаде; пенали за изградњу неадекватних капацитета на приоритетним туристичким локацијама; убрзана амортизација, концесије, ниже царине на увоз опреме и друго; и
– развој модела уговорног повезивања/организовања, односно различити видови кластерског и дестинацијског удруживања (републички, регионални и локални) туристичких субјеката, у креирању понуде туристичких простора и примарне туристичке дестинације; избор управљача и контрола ефикасности управљања одрживим развојем туризма, реализацијом програма развоја туризма и пројеката развоја туристичке инфраструктуре и супраструктуре, односно уређењем грађевинских подручја/локација туристичких дестинација. 
	
Основне мере и инструменти политике развоја линијских и комуналних инфраструктурних система јесу:
– спровођење поступка категоризације планираних ДП II реда;
– удруживање средстава за развој мреже ДП из буџета Републике Србије, средстава Јавног предузећа „Путеви Србије” и кредитних средстава међународних асоцијација, EBRD, и других извора;
– обезбеђење средстава из буџета општина/градова, уз партиципацију Јавног предузећа „Путеви Србије”, као и уз конкурисање за коришћење IPA (у оквиру компоненте 5), различитих кредитних средстава и донација за реконструкцију, рехабилитацију и изградњу општинских путева;
– обезбеђење средстава из буџета Републике Србије, „Железнице Србије” а.д. претприступног инструмента Европске уније, ЕBRD, ЕAR, других кредитних и средства из донација за реализацију планиране железничке пруге Ваљево – Лозница;
– обезбеђење средстава из буџета Републике Србије, преко министарства надлежног за енергетику, и Јавног предузећа „Електромрежа Србије” за започињање активности на реализацији каскадног система проточних хидроелектрана на подручју средње (потез између ХЕ „Бајина Башта” и ХЕ „Зворник”) и доње Дрине (потез од ХЕ „Зворник” до ушћа у Саву);
– обезбеђење средстава из буџета Републике Србије, преко министарства надлежног за енергетику, и Јавног предузећа „Електромрежа Србије” за планирани развој преносних система и енергетских објеката, као и средстава Јавног предузећа„Електропривреда Србије” и осталих субјеката развоја хидроенергетских система у реконструкцију постојеће и изградњу планиране дистрибутивне мреже и електроенергетских објеката;
– обезбеђење средстава из буџета Републике Србије, преко министарстава надлежних за енергетику и животну средину, средстава агенција (за енергетику) и средстава приватног сектора за истраживање и комерцијално коришћење обновљивих извора енергије, као и подстицајних и кредитних средстава за улагања у енергетски штедљивију изградњу, нове енергетски ефикасније и еколошки прихватљивије технологије;
– формирање регистра потрошача који обезбеђују надлежне општинске/градске управе, у сарадњи с Агенцијом за енергетику Републике Србије;
– формирање општинских/градских служби и савета за енергетику скупштина општина/градова за припрему и праћење реализације планова развоја и енергетских биланса општина/градова, као и општинских/градских енергетских инспекцијских служби за надзор над радом енергетских уређаја, у погледу ефикасности коришћења енергије и заштите животне средине;
– удруживање средстава за развој магистралних гасовода из буџета Републике Србије, средстава Јавног предузећа „Србијагас” – Нови Сад и кредитних средстава међународних асоцијација; 
	
– обезбеђење средстава телекомуникационих оператера – „Телеком Србија”, „Тelenor” и других оператера са лиценцом, као и Јавног предузећа „Пошта Србије” за реализацију планираних активности на телекомуникацијама и поштанском саобраћају, уз обезбеђење партиципације средстава буџета обухваћених општина/градова, из буџета Републике Србије преко министарстава надлежних за инфраструктуру и телекомуникације, и других извора за реализацију руралног радиотелефонског система и месних (приступних) мрежа за ретко настањене делове подручја;
– обезбеђење и удруживање средстава из буџета обухваћених општина/градова и приватног сектора, уз конкурисање за коришћење републичког буџета, преко министарства надлежног за регионални развој, и средстава претприступног инструмента IPA Европске уније (у оквиру компоненте пет) за развој локалне инфраструктуре (општинских путева, водовода, канализације, ППОВ и/или руралне санитације насеља – санитарно безбедног третмана отпадних вода, санитацију сеоских сметлишта, руралног радиотелефонског система, месних мрежа и објеката комуналне инфраструктуре); и
– обезбеђење средстава из буџета Републике Србије, преко министарства надлежног за заштиту животне средине, јавних прихода града/општине и приватног сектора, уз конкурисање града/општине за коришћење средстава претприступног инструмента IPA Европске уније (у оквиру компоненте 3), ЕBRD, Светске банке за инвестиционе програме, других кредитних и средстава из донација за: израду и реализацију (регионалног и локалног) плана управљања отпадом, развој регионалног система управљања комуналним отпадом, опремање и уређење регионалних санитарних комуналних депонија. 
	
Основне мере и инструменти политикезаштите животне средине јесу:
– оснивање општинских/градских фондова за заштиту животне средине;
– обезбеђење и удруживање средстава из буџета Републике Србије, преко министарства надлежног за животну средину, и из буџета општина/градова за: израду и реализацију предвиђених програма заштите животне средине; информисање и едукацију становништва о могућностима и ефектима унапређења квалитета животне средине, узимања активног учешћа у процесу доношења одлука од значаја за животну средину, нарочито у одлучивању о стратешкој процени утицаја планова и процени утицаја пројеката на животну средину, као и праву на информисање и доступност информацијама;
– обезбеђење и удруживање средстава из буџета Републике Србије, преко министарстава надлежних за енергетику и животну средину, агенција (за енергетску ефикасност и за заштиту животне средине) и буџета општина/градова за реализацију програма информисања и едукације становништва о могућностима и ефектима: штедње и рационалне потрошње и супституције енергије, руралне санитације насеља и управљања отпадом (селекција, санитарно безбедно одлагање и рециклажа отпада);
– формирање интегралног регистра загађивача и емисија загађујућих материја које обезбеђују општинске/градске управе, у сарадњи са министарством надлежним за заштиту животне средине;
– појачани надзор над обављањем и контролом утицаја активности (ППОВ, саобраћај, пољопривреда, туризам, и друго) на квалитет животне средине, који обезбеђују општинске/градска управе и министарство надлежно за заштиту животне средине; и
– формирање и одржавање катастра појава нестабилности земљишта, на основу посебних геолошких истраживања, откривања, евидентирања и праћења појава нестабилности, који обезбеђују општинске/градске управе у сарадњи са Републичким геодетским заводом.
Основне мере и инструменти политикезаштите природе и природних вредности и НКД јесу:
– обезбеђење и удруживање средстава из буџета Републике Србије, преко министарстава надлежних за животну средину, водопривреду, туризам и културу, прихода управљача заштићених подручја, јавних прихода обухваћених општина/градова и средстава приватног сектора за спровођење заштите природних вредности и НКД;
– развој информационог и мониторинг система о заштићеним подручјима и НКД које ће, у складу са законом, обезбедити Завод за заштиту природе Србије и надлежна установа заштите споменика културе;
– министарства надлежна за заштиту животне средине, изградњу простора и културу, у сарадњи са надлежним заводима за заштиту природе и споменика културе, појачаним надзором над заштитом природних и непокретних културних добара, коришћењем и изградњом заштићених простора; и
– увођење система компензација и накнада власницима земљишта за настале штете, ускраћивање и умањење добити, као и компензационих програма (за развој пољопривреде и села, општинских путева и комуналне инфраструктуре, јавних служби, туризма и друго) за ограничења у развоју локалних заједница на подручју Просторног плана, ради спровођења режима и мера заштите природних вредности и НКД.
4. Мере за подстицање регионалног развоја и равномерног територијалног развоја
4.1. Мере и инструменти опште економске политике за подстицање регионалног развоја и равномерног 
	територијалног развоја
Мере и инструменти опште економске политике за подстицање регионалног развоја и равномерног територијалног развоја дате у овом просторном плану су усмеравајуће и ближе се утврђују развојним документима регионалног развоја за цело или делове подручја Колубарског и Мачванског округа.
Установљавање мера и инструмената опште економске политике сматра се значајним за сва рурална и погранична подручја у Републици Србији (којима припада већи део подручја Просторног плана), нарочито за десет недовољно и изразито неразвијених општина (од укупно 11 општина и три града), заштићена и предвиђена за заштиту подручја природних вредности, сливове изворишта регионалних система за водоснабдевање, примарну туристичку дестинацију и туристичке просторне целине и друго. То су, у првом реду, следеће мере и инструменти: 
	
– осигурање (Фонд за развој Републике Србије) и давање повољних дугорочних кредита и пореских подстицаја за приватизацију и развој малих и средњих предузећа, с највећим степеном осигурања и најнижим каматним стопама, за отварање нових радних места и почетнике који први пут започињу производњу, или за пружање дефицитарних услуга;
– коришћење средстава Фонда за развој Републике Србије за субвенционирање и подстицање отварања нових радних места, запошљавање млађег и женског дела популације;
– успостављање међуопштинске сарадње у погледу: заједничког конкурисања и лобирања за развојна средства и финансирање пројеката инфраструктуре (комуналне, саобраћајне и привредне од интереса за две и више општина/градова) и кластерско удруживање; координисање активности на привредном развоју и привлачењу привредних инвестиција, у сарадњи са Привредном комором Србије, Регионалном привредном комором у Ваљеву, Националном агенцијом за регионални развој, Регионалном агенцијом за економски развој Шумадије и Поморавља (акредитованом за послове регионалног развоја региона Шумадија и Западна Србија), Регионалним центром за рурални развој у Шапцу, Дирекцијом за изградњу и развој Колубарског округа погођеног земљотресом, Центром за органску производњу воћа у Ваљеву са привредним субјектима и институцијама на националном и регионалном нивоу; заједничког наступа општинских управа Крупња, Љубовије, Малог Зворника, Мионице и Осечине за добијање статуса првог ранга у оквиру политике подстицања развоја недовољно развијених подручја;
– повољни дугорочни кредити и порески подстицаји за развојно опредељене пољопривредне произвођаче, као и додатне стимулације за младе и произвођаче који преузимају напуштена и старачка газдинства, и/или уводе методе органске производње;
– повољни кредити и порески подстицаји за модернизацију и изградњу објеката за откуп млека, откуп и примарну прераду воћа, шумских плодова, лековитог и ароматичног биља; за пружање услуга ветеринарске и саветодавне пољопривредне службе, и техничких сервиса у приватном сектору;
– формирање фонда за осигурање кредита за пољопривреду, који ће омогућити коришћење дугорочних банкарских кредита под повољним условима за: набавку пољопривредне механизације, опреме и репроматеријала; обнову сточног фонда, изградњу и опремање сточних фарми; обнову и подизање вишегодишњих засада, увођење међународно признатих стандарда и система квалитета;
– повољни дугорочни кредити, субвенције и порески подстицаји за изградњу и модернизацију туристичке инфраструктуре и супраструктуре (за улагања у прибављање и уређење грађевинског земљишта, комунално опремање, изградњу и реконструкцију објеката сеоских туристичких домаћинстава за туристички смештај, изградњу туристичке инфраструктуре и супраструктуре);
– повољни дугорочни кредити, субвенције и порески подстицаји приватном сектору за пружање услуга јавних служби; 
	
– инвестициони програми и средстава из страних донација за пројекте развоја и промоције: пољопривреде, села, сеоског туризма, руралне инфраструктуре, ОИЕ, традиционалне архитектуре, заштићених и планираних за заштиту природних вредности; 
	
– повољни дугорочни кредити и порески подстицаји за приватни сектор и власнике непокретности за улагања у спровођење мера заштите и уређења пољопривредног земљишта и шума у складу са: режимима заштите природних вредности и изворишта вода; интегралним програмима уређења пољопривредно-шумског земљишта; програмима очувања пољопривредног земљишта и одрживог развоја пољопривреде у атарима рубних зона урбаних центара; програмима ревитализације воћарства; програмима ревитализације пашњачког сточарења; програмима развоја органске производње и програмима газдовања шумама; као и мера заштите и презентације природних вредности и непокретних културних добара; и
– повољни дугорочни кредити за приватни сектор и власнике непокретности за улагања у: прикупљање и пречишћавање отпадних вода, прикупљање и депоновање комуналног отпада, коришћења ОИЕ, и других мера заштите животне средине и изворишта вода.
Како је смањење регионалних неравномерности и сиромаштва међу кључним циљевима развоја Републике Србије, будући да су регионалне диспропорције међу највећим у Европи, може се очекивати значајна финансијска подршка Републике Србије и Европске уније развоју подручја Просторног плана (посебно за пет изразито неразвијених општина). Назначене мере и инструменте опште економске политике, као подршку најнеразвијенијим деловима територије Републике Србије, требало би да установе и спроводе: министарства надлежна за финансије, регионални развој, привреду, туризам, пољопривреду, шумарство и рударство, као и надлежни републички фондови, републичке и регионалне агенције. Кључно је ангажовање назначених актера у коришћењу директних државних улагања из буџета Републике Србије и субвенција за активирање целокупног економског потенцијала планског подручја; обезбеђивањем повлашћеног приступа изворима финансирања, царинским, извозним и другим олакшицама, подстицајима за партнерство јавног и приватног сектора и слично; као и у обезбеђењу услова за привлачење страних директних инвестиција и донација.
4.2. Институционално-организациона и информатичка подршка подстицању регионалног развоја и равномерног територијалног развоја
Специфичности развојних проблема и положај Колубарског и Мачванског округа према регионалном окружењу, утицаће на правац и садржај институционално-организационог прилагођавања, као и на планске одреднице у регионалној развојној стратегији за статистичко-плански регион Шумадије и Западне Србије.
У погледу могућих нових институционалних и организационих аранжмана за подручје Колубарског и Мачванског округа, могући су следећи модалитети интегралног управљања територијалним развојем подручја Просторног плана: обласне асоцијације кластера; интеррегионалне форме повезивања општина/градова; акредитована регионална развојна агенција; регионална/обласне корпорације/агенције за одрживи развој, уређење простора и заштиту животне средине као развојне институције/организације са појединим овлашћењима која су пренета од републичких и локалних органа власти; регионална дестинацијска менаџмент организација; регионална „испостава” одговарајуће републичке агенције/организације (за реструктурирање, развој малих и средњих предузећа и предузетништва, социоекономски развој, научна истраживања, информатичку и другу сазнајну подршку и друго).
За сваки примењени организациони модел битно је да се постигне институционална и акцијска равнотежа између самосталности рада регионалних организација, с једне стране, и потребе да се обезбеди локални и регионални утицај и ефикасност акције, с друге. Осим тога, неопходно је успоставити одређену меру партнерства између јавног, приватног и тзв. „трећег сектора”.
У склопу примењеног институционалног и организационог аранжмана неопходно је да се успостави међуокружна експертска група за планску евалуацију и мониторинг планских одлука, које су од приоритетног значаја за Колубарски и Мачвански округ. Ова група имала би задатак да пружи/обезбеди трајну информатичку подршку припремању, доношењу и спровођењу стратешких планских одлука (укључујући и мониторинг имплементације одлука и једноставније облике планске, програмске и пројектне евалуације).
У циљу успешне подршке примени Просторног плана скупштине (или председници) градова/општина Колубарског и Мачванског округа требало би да се сагласе да се послови праћења остваривања Просторног плана у другим плановима, програмима, актима и пројектима и њиховој реализацији, заједнички повере Регионалној агенцији за економски развој Шумадије и Поморавља (акредитованој за послове регионалног развоја региона Шумадије и Западне Србије) и Дирекцији за изградњу и развој Колубарског округа погођеног земљотресом, уз подршку министарства надлежног за послове просторног планирања . У том смислу најзначајнији ће бити активности на развоју сарадње у припреми и имплементацији приоритетних капиталних инвестиција од заједничког интереса за Републику Србију, све општине Колубарског и Мачванског округа, две и више општина/града, на основу овог просторног плана и програма његове имплементације. За обављање поверених и осталих послова неопходну стручну помоћ пружаће Национална агенција за регионални развој, министарство надлежно за послове просторног планирања, Регионална агенција за економски развој Шумадије и Поморавља и Институт за архитектуру и урбанизам Србије (у својству обрађивача Просторног плана), као и друге стручне институције. Скупштине градова/општина одредиће органе локалне самоуправе, или појединце из тих органа који ће сарађивати са Регионалном агенцијом за економски развој Шумадије и Поморавља и Дирекцијом за изградњу и развој Колубарског округа погођеног земљотресом.
На основу овог просторног плана, министарство надлежно за послове просторног планирања ће, у сарадњи са Регионалном агенцијом за економски развој Шумадије и Поморавља и Дирекцијом за изградњу и развој Колубарског округа погођеног земљотресом, формирати базу података о простору и Просторном плану у функцији: коришћења, праћења и оцене спровођења, допуне и иновирања планских концепција и решења. На тај начин створиће се предуслови за формирање географског информационог система Колубарског и Мачванског округа. У првој фази ће се извршити анализа доступних података из овог просторног плана и података којима располажу министарство надлежно за послове просторног планирања, Регионална агенција за економски развој Шумадије и Поморавља и Дирекција за изградњу и развој Колубарског округа погођеног земљотресом, општине и други актери, ради утврђивања степена валидности и ажурности података. У другој фази ће се формирати јединствена просторна база података конверзијом дигиталних података у јединствени систем података о простору.
Приоритетне активности на организацији система централне базе података и информатичке подршке су: активности везане за обраду података и информатички део (набавка софтвера, набавка релационе базе података, набавка хардвера, анализа и конверзија података из овог Просторног плана и друго), као и активности везане за оспособљавање стручног кадра Регионалне агенције за економски развој Шумадије и Поморавља, Дирекције за изградњу и развој Колубарског округа погођеног земљотресом и општина/градова.
Изворе финансирања за средства намењена реализацији пројекта (набавка софтвера и хардвера, обука кадра и имплементација целог система) обезбеђују: Републичка агенција за просторно планирање, домаћи и страни фондови за подстицање развоја локалне самоуправе (као што је GTZ, USAID, ADA и други), локални буџети и други извори; што ће се ближе утврдити Програмом имплементације Просторног плана. Ступањем на снагу Закона о изменама и допунама Закона о планирању и изградњи („Службени гласник РС”, број 132/14), министарство надлежно за послове просторног планирања преузима запослене, средства, имовину, документацију и архиву Републичке агенције за просторно планирање.
V. ЗАВРШНЕ ОДРЕДБЕ ПРОСТОРНОГ ПЛАНА
Програм имплементације Регионалног просторног плана за подручје Колубарског и Мачванског управног округа (у даљем тексту: Програм имплементације) донеће Влада за раздобље од пет година, у року од једне године од дана ступања на снагу овог просторног плана. Програмом имплементације се: разрађују и ближе утврђују приоритетни пројекти за остваривање планског документа; динамика за уређење заштићених и других приоритетних просторних целина и приоритетних пројеката; утврђују износи и извори средстава, рокови, обавезе и одговорности за финансирање пројеката; прописују кључни показатељи и критеријуми за праћење промена стања у простору и животној средини, и за процену остваривања циљева, планских решења и пропозиција Просторног плана.
Министарство надлежно за послове просторног планирања пратиће примену и подносити Влади годишњи извештај о спровођењу Просторног плана и Програма имплементације, с евентуалним предлогом за њихову допуну и измену. 
	
На основу извештаја из претходног става, Влада ће утврдити потребу да се приступи допуни и измени Просторног плана и иновирању Програма имплементације.