Редакцијски пречишћен текст
    
      
ЗАКОН
о дувану
“Службени гласник РС”, бр. 101 од 21. новембра 2005, 90 од 1. октобра 2007, 
95 од 17. децембра 2010, 36 од 27. маја 2011, 93 од 28. септембра 2012, 108 од 
6. децембра 2013.
 
НАПОМЕНА ИЗДАВАЧА: 
Влада Републике Србије је овлашћена да објављује усклађене 
износе накнада утврђене законом. Усклађени износи објављени су у „Службеном 
гласнику РС“, бр. 63 од 21. јула 2006, 10 од 26. јануара 2007, 67 од 20. јула 
2007, 18 од 14. фебруара 2008, 73 од 1. августа 2008, 9 од 6. фебруара 2009, 57 
од 24. јула 2009, 3 од 22. јануара 2010, 53 од 29. јула 2010, 4 од 28. јануара 
2011, 56 од 29. јула 2011,  6 од 27. јануара 2012, 69 од 20. јула 2012, 8 
од 25. јануара 2013, 64 од 24. јула 2013, 4 од 17. јануара 2014, 79 од 29. јула 
2014, 5 од 20. јануара 2015, 67 од 29. јула 2015, 5 од 25. јануара 2016, 65 од 
28. јула 2016, 
8 од 3. фебруара 2017.
 
I. ОСНОВНЕ ОДРЕДБЕ 
Предмет уређивања 
Члан 1.
Овим законом уређују се услови и начин производње, обраде и стављања у промет 
дувана и обрађеног дувана, као и производње, разврставања и промета дуванских 
производа и вођења регистара, евиденционих листа и евиденција; одређују се врсте 
података о саставу и обележавању дуванских производа; образује се Управа за 
дуван и уређује надзор над спровођењем овог закона. 
*Службени гласник РС, број 90/2007
Значење појединих израза 
Члан 2.
Поједини изрази употребљени у овом закону имају следеће значење:
1) дуван чине листови култивисане биљне врсте Nicotiana tabacum L. у свим 
облицима и степенима биљне производње, обраде и паковања, који не служе крајњој 
потрошњи (необрађенидуван);
2) обрађени дуван
јесте дуван обрађен технолошким поступком сезонске и вансезонске ферментације и 
термичком обрадом, и то: цели обрађени лист дувана (када су у питању оријентални 
или полуоријентални дувани), делови плојке/стрипса и ребра (када су у питању 
дувани типа вирџинија и берлеј) и ситњавина, односно мањи комади плојке (када су 
у питању сви типови дувана), осим дуванске фолије или реконституисаног дувана 
који спада у производе на бази дувана;
3) дувански производи јесу производи који по квалитету задовољавају стандарде 
прописане законом, и то: цигаре и цигарилоси, цигарете, дуван за пушење и остали 
дувански производи.
(1) Цигаре и цигарилоси јесу:
а) свици дувана који се могу пушити у датом стању и који су у целини 
израђени од природног дувана;
б) свици дувана који се могу пушити у датом стању и чији је спољни омотач од 
природног дувана;
в) свици дувана од мешавине ижиљеног дувана са спољним омотачем у природној 
боји цигаре који потпуно покрива производ, са филтером где је то предвиђено, 
осим у случају цигара са врхом, где су и врх и омотач од дуванске фолије, при 
чему тежина по јединици, без филтера или муштикле износи најмање 1,2 грама и 
чији се омотач завија спирално, под оштрим углом од најмање 30° у односу на 
уздужну осу цигаре;
г) свици дувана од мешавине ижиљеног дувана са спољним омотачем у природној 
боји цигаре који потпуно покрива производ, са филтером где је то предвиђено, 
осим у случају цигара са врхом, где су и врх и омотач од дуванске фолије, при 
чему тежина по јединици, без филтера или муштикле износи најмање 2,3 грама и 
чији обим најмање једне трећине њене дужине није мањи од 34 mm.
(2) Цигарете јесу:
а) свици дувана који се могу пушити у датом стању, а који не спадају у 
цигаре и цигарилосе из тачке 3) подтачка (1);
б) свици дувана који се на једноставан, неиндустријски начин стављају у 
папирне тубе за цигарете;
в) свици дувана који се на једноставан, неиндустријски начин увијају у папир 
за цигарете.
Свитак из тачке 3) подтачка (2) подразумева две цигарете чија је дужина, не 
рачунајући филтер или муштиклу, преко 9 cm, али не прелази 18 cm, три цигарете 
чија је дужина, не рачунајући филтер или муштиклу, преко 18 cm, али не прелази 
27 cm, и тако даље.
(3) Дуван за пушење јесте: 
а) дуван који је резан или на други начин уситњен, искидан или пресован у 
блокове и који се може пушити без даље индустријске обраде;
б) дуван који је намењен за продају у трговини на мало, а који не спада у 
производе из подтач. (1) и (2) и који се може пушити. 
(4) Остали дувански производи јесу:
а) дуван намењен за продају у трговинама на мало, који се може користити без 
даље индустријске обраде и који је специјално припремљен за жвакање и шмркање, 
али не и пушење; 
б) производи који се у целини или делимично састоје од супстанци које нису 
дуван, али који у погледу других критеријума одговарају производима из подтачке 
(1) или подтачке (3) и који се, у смислу пореских и других закона, третирају као 
цигарете или дуван за пушење;
в) производи који се делимично састоје од супстанци које нису дуван, али 
који у погледу других критеријума одговарају производима из подтачке (2) и који 
се, у смислу пореских и других закона третирају као цигаре и цигарилоси ако 
испуњавају један од следећих услова:
– имају омотач од природног дувана,
– имају омотач и повој од дуванске фолије,
– имају омотач од дуванске фолије;
г) производи који се делимично састоје од супстанци које нису дуван, али у 
погледу других критеријума одговарају производима из подтачке (4) под а); 

4) домаћи дувански производи јесу дувански производи произведени у Републици 
Србији (у даљем тексту: Република) од стране лица које је уписано у Регистар 
произвођача дуванских производа и уписани у Регистар о маркама дуванских 
производа, у складу са овим законом; 
5) производња дувана јесте производња расада дувана, гајење дувана на њиви, 
берба, сушење, сортирање и паковање дувана код произвођача дувана; 

6) обрада дувана јесте сређивање, ферментација, као и друге радње у 
технолошком поступку обраде и паковања дувана; 
7) производња дуванских производа јесте индустријски поступак у припреми, 
производњи и паковању производа из тачке 3) овог члана; 
8) произвођач дувана јесте привредни субјект или физичко лице које 
производи дуван и које је уписано у Регистар произвођача дувана, односно у 
Евиденциону листу произвођача дувана; 
9) обрађивач дувана јесте привредни субјект који обрађује дуван, и који је 
уписан у Регистар обрађивача дувана; 
10) произвођач, трговац на велико, односно трговац на мало дуванским 
производима јесте привредни субјект, који производи, продаје на велико или на 
мало производе из тачке 3) овог члана и који је уписан у Регистар произвођача 
дуванских производа, односно Регистар трговаца на велико дуванским производима, 
као и у Евиденциону листу о трговцима на мало дуванским производима; 

11) увозник дувана, обрађеног дувана, односно дуванских производа јесте 
привредни субјект, који увози у своје име и за свој рачун производе из тач. 
1)–3) овог члана и које је уписано у Регистар увозника дувана, 
обрађеног дувана 
односно дуванских производа; 
12) извозник дувана, обрађеног дувана, односно дуванских производа јесте 
привредни субјект, који извози
 производе из тач. 1)–3) овог члана и које је 
уписано у Регистар извозника дувана, обрађеног дувана односно дуванских 
производа; 
13) промет дувана, односно обрађеног дувана јесте трговина, као и увоз и 
извоз дувана, односно обрађеног дувана; 
14) промет дуванских производа јесте трговина, као и увоз и извоз дуванских 
производа; 
15) повезано лице јесте лице које има својство повезаног лица у смислу закона 
којим се уређује порез на добит правних лица. 
*Службени гласник РС, број 90/2007
**Службени гласник РС, број 95/2010
II. УПРАВА ЗА ДУВАН 
Образовање 
Члан 3.
Образује се Управа за дуван као орган управе у саставу министарства надлежног 
за послове финансија (у даљем тексту: Управа). 
Надлежност 
Члан 4.
Управа обавља следеће послове:
1) утврђује испуњеност услова и издаје дозволе за производњу, обраду, увоз и 
извоз дувана, односно обрађеног дувана;
2) утврђује испуњеност услова и издаје дозволе за промет (трговина на велико, 
трговина на мало, увоз и извоз) дуванских производа;
3) утврђује испуњеност услова за цигарете других произвођача које се сматрају 
цигаретама произведеним у земљи у складу са прописима којима се уређује област 
акциза;
4) води регистре и евиденционе листе;
5) води евиденције у вези са производњом, обрадом и прометом дувана, односно 
обрађеног дувана као и производњом и прометом дуванским производима;
6) сарађује са органима и организацијама надлежним за сузбијање нелегалног 
промета дуванских производа;
7) прати стање на тржишту у производњи, обради и промету дувана, 
обрађеног 
дувана и дуванских производа;
8) стара се о спровођењу поступка јавног тендера за издавање дозволе за 
обављање делатности производње дуванских производа и припрема предлог акта којим 
се издаје та дозвола, утврђује испуњеност услова за обнављање и одузимање 
дозволе за производњу дуванских производа и припрема предлог акта којим се та 
дозвола обнавља, односно одузима;
9) стара се о објављивању решења о упису у регистре 
који се воде у складу са овим законом и издаје доказ о томе да је произвођач 
дуванских производа, односно увозник дуванских производа пријавио Управи 
малопродајне цене дуванских производа;
10) учествује у припреми нацрта измена и допуна овог 
закона и мишљења о примени овог закона;
10а) учествује у припреми подзаконских аката за 
спровођење одредаба овог закона из надлежности министарства надлежног за послове 
финансија;
11) обавља и друге послове у складу са законом. 
*Службени гласник РС, број 90/2007
**Службени гласник РС, број 95/2010
III. РЕГИСТРИ, ЕВИДЕНЦИОНЕ ЛИСТЕ И ЕВИДЕНЦИЈЕ 
Регистри 
Члан 5.
Регистри који се воде у складу са овим законом јесу:
1) Регистар произвођача дувана; 
2) Регистар обрађивача дувана;
3) Регистар произвођача дуванских производа;
4) Регистар трговаца на велико дуванским производима;
5) Регистар увозника дувана, обрађеног дувана, односно дуванских производа;
6) Регистар извозника дувана, обрађеног дувана, односно дуванских производа;
7) Регистар о маркама дуванских производа.
Регистре из става 1. овог члана води Управа.
У регистре из става 1. овог члана уписују се нарочито: пословно име, односно 
назив субјекта уписа, седиште, делатност, матични број, порески идентификациони 
број (ПИБ), и други подаци од значаја за пословање субјекта уписа.
Лица о којима се воде регистри из става 1. овог члана, дужна су да Управи 
пријаве сваку промену података уписаних у регистар најкасније у року од 15 дана 
од дана настале промене.
Министар надлежан за послове финансија ближе прописује садржину и начин 
вођења регистара из става 1. овог члана. 
*Службени гласник РС, број 90/2007
Евиденционе листе 
Члан 6.
Евиденционе листе које се воде у складу са овим законом јесу:
1) Евиденциона листа о физичким лицима – произвођачима дувана;
2) Евиденциона листа о трговцима на мало дуванским производима.
Евиденционе листе из става 1. овог члана води Управа.
У Евиденционе листе из става 1. овог члана уписују се нарочито: име и презиме 
и адреса физичког лица, пословно име, односно назив субјекта уписа, седиште, 
делатност, матични број, порески идентификациони број (ПИБ), ЈМБГ, односно 
матични број и други подаци од значаја за пословање субјекта уписа.
Трговац на мало дуванским производима дужан је да Управи пријави сваку 
промену података уписаних у евиденциону листу најкасније у року од 15 дана од 
дана настале промене.
Министар надлежан за послове финансија ближе прописује садржину и начин 
вођења евиденционих листа из става 1. овог члана. 
Евиденције 
 
Члан 7.
Лица уписана у регистре из члана 5. овог закона, односно евиденционе листе из 
члана 6. став 1. тачка 2) овог закона, дужна су да воде посебну евиденцију у 
вези са производњом, обрадом и прометом дувана, обрађеног дувана и дуванских 
производа и да их чувају пет година.
Лица уписана у регистре из члана 5. став 1. тач. 3) до 
6) овог закона и лица уписана у евиденциону листу из члана 6. став 1. тачка 2) 
овог закона, дужна су да Управи достављају полугодишње и годишње извештаје о 
подацима о којима воде евиденцију, најкасније у року од 15 дана од дана истека 
периода за који се доставља извештај.
Лица уписана у регистре из члана 5. став 1. тач. 1) и 2) овог закона дужна су 
да министарству надлежном за послове пољопривреде достављају тромесечне 
извештаје о подацима о којима воде евиденцију из става 1. овог члана.
Извештаји из става 3. овог члана достављају се најкасније у року од десет 
дана од дана истека периода за који се извештај доставља.
Лица уписана у регистре из члана 5. став 1. тач. 1) и 2) овог закона, дужна 
су да, на захтев Управе, достављају извештаје о подацима о којима воде 
евиденцију, у року који Управа одреди.
Министар надлежан за послове пољопривреде ближе прописује садржину и начин 
вођења евиденција од стране произвођача и обрађивача дувана.
Министар надлежан за послове финансија ближе прописује садржину и начин 
вођења евиденција од стране произвођача дуванских производа, трговаца на велико 
и мало дуванским производима, као и увозника и извозника дувана, 
обрађеног дувана, односно дуванских производа. 
*Службени гласник РС, број 90/2007
**Службени гласник РС, број 95/2010
IV. ПРОИЗВОДЊА И ОБРАДА ДУВАНА 
Типови и семе дувана
Члан 8.
На територији Републике производе се следећи типови дувана: вирџинија, 
берлеј, оријентал и полуоријентал.
У оквиру типова из става 1. овог члана, на територији Републике гаје се сорте 
које се налазе на листи сорти пољопривредног и шумског биља која се утврђује у 
складу са прописима о семену.
Произвођачи дувана су дужни да за производњу расада дувана користе семе 
дувана произведено у складу са прописима о семену. 
Семе дувана, односно расад дувана може да набави само 
произвођач дувана који испуњава услове за производњу дувана и који је уписан у 
Регистар произвођача дувана.
*Службени гласник РС, број 108/2013
1. Произвођачи дувана 
Услови 
Члан 9.
Производњом дувана може да се бави привредни субјект, који испуњава следеће 
услове:
1) да је уписан у одговарајући регистар код органа 
надлежног за регистрацију;
2) да има најмање 5 ha обрадивих површина у власништву, под закупом, односно 
у кооперацији са физичким лицем-произвођачем дувана;
3) да има техничке могућности за пољопривредну обраду и припрему земљишта за 
сетву, бербу, сушење, сортирање, паковање и друге неопходне радње до припреме 
дувана за обраду;
4) да има закључене предуговоре/уговоре са обрађивачима дувана;
5) да одговорно лице у привредном субјекту у последње три године које 
претходе дану подношења захтева није на територији Републике правноснажно 
осуђено за кривично дело недозвољене производње, односно трговине дуваном;
6) да има обезбеђен одговарајући простор за смештај дувана, ако намерава да 
се бави и откупом дувана.
Испуњеност услова из става 1. овог члана утврђује Управа, на захтев 
привредног субјекта.
Уз захтев из става 2. овог члана прилажу се следећи докази:
1) извод из регистра у којем је привредни субјект регистрован;
2) доказ да има најмање 5 ha обрадивих површина;
3) акт надлежног државног органа о испуњености услова из става 1. тачка 3) 
овог члана;
4) све предуговоре/уговоре закључене са обрађивачима дувана, осим ако 
подносилац захтева није истовремено уписан и у Регистар обрађивача дувана;
5) уверење о неосуђиваности које не може бити старије од 30 дана пре дана 
подношења захтева;
6) акт надлежног државног органа о испуњености услова у погледу обезбеђивања 
одговарајућег простора за смештај дувана. 
По захтеву из става 2. овог члана Управа доноси закључак или решење.
Закључком се одбацује непотпун захтев, а решењем се одбија захтев или издаје 
дозвола за обављање делатности производње дувана.
Решење из става 5. овог члана Управа доноси по претходно прибављеном мишљењу 
министарства надлежног за послове пољопривреде.
Против закључка из става 5. овог члана може се изјавити жалба министру 
надлежном за послове финансија, у року од 15 дана од дана достављања закључка.
Решење из става 5. овог члана је коначно у управном поступку.
Физичко лице – произвођач дувана може да се бави 
производњом дувана ако има закључен кооперативни уговор са произвођачем дувана 
који је уписан у Регистар произвођача дувана, односно са обрађивачем дувана који 
је истовремено уписан у Регистар обрађивача дувана и Регистар произвођача 
дувана.
Министар надлежан за послове пољопривреде ближе прописује услове из става 1. 
тач. 2), 3) и 6) овог члана. 
*Службени гласник РС, број 95/2010
**Службени гласник РС, број 108/2013
Рок важења дозволе
Члан 10.
Решење којим се издаје дозвола за обављање делатности производње дувана (у 
даљем тексту: дозвола за производњу дувана) садржи и рок на који се дозвола 
издаје.
Дозвола из става 1. овог члана издаје се на период од пет година. 

Упис у Регистар произвођача дувана
Члан 11.
Упис у Регистар произвођача дувана врши се по захтеву лица које је добило 
дозволу за производњу дувана, у складу са овим законом.
Захтев из става 1. овог члана подноси се у року од 30 дана од дана достављања 
дозволе.
Уз захтев из става 1. овог члана прилажу се уговори закључени са обрађивачем 
дувана.
Управа је дужна да у року од 15 дана од дана пријема захтева за упис у 
Регистар произвођача дувана донесе решење.
Решење из става 4. овог члана је коначно у управном поступку. 
Уписом у Регистар произвођача дувана, произвођач дувана може да отпочне да 
обавља делатност производње дувана. 
Обнављање дозволе за производњу дувана
Члан 12.
Произвођач дувана може да обнови дозволу за производњу дувана, подношењем 
захтева најкасније 60 дана пре истека рока важења постојеће дозволе.
Обнављање дозволе из става 1. овог члана врши се под условима и на начин 
прописаним за њено издавање.
Управа је дужна да у року од 30 дана од дана подношења захтева за обнављање 
дозволе, а најкасније до дана истека рока важења постојеће дозволе, одлучи по 
захтеву.
Ако Управа не одлучи по захтеву у року из става 3. овог члана, произвођач 
дувана има право да настави да обавља делатност производње дувана у складу са 
постојећом дозволом. 
Одузимање дозволе за производњу дувана
Члан 13.
Дозвола за производњу дувана одузима се:
1) на захтев имаоца дозволе;
2) ако ималац дозволе престане да испуњава услове прописане овим законом за 
њено издавање;
3) ако је одговорно лице имаоца дозволе правноснажно осуђено за кривично дело 
недозвољене производње, односно недозвољене трговине дуваном;
4) ако је одговорно лице имаоца дозволе правноснажно кажњено за прекршај 
прописан овим законом;
5) ако ималац дозволе у прописаном року не поднесе захтев за упис у Регистар 
произвођача дувана.
Надлежни орган је дужан да у року од осам дана од дана правноснажности одлуке 
из става 1. тач. 3) и 4) овог члана о томе обавести Управу.
Управа је дужна да најкасније у року од седам дана од дана пријема захтева, 
односно обавештења из ст. 1. и 2. овог члана, донесе решење о одузимању дозволе 
за производњу дувана.
Решење из става 3. овог члана је коначно у управном поступку. 
Брисање из Регистра произвођача дувана
Члан 14.
Произвођач дувана брише се из Регистра произвођача дувана, и то:
1) у року од пет дана од дана истека рока важења дозволе;
2) у року од пет дана од дана правноснажности решења о одбијању захтева за 
обнављање дозволе или
3) у року од 15 дана од дана достављања решења о одузимању дозволе.
Управа доноси решење о брисању из Регистра произвођача дувана.
Решење из става 2. овог члана коначно је у управном поступку.
Управа је дужна да у року од седам дана од дана доношења решења из става 2. 
овог члана о томе обавести обрађивача дувана са којим је произвођач дувана који 
је брисан из Регистра произвођача дувана имао закључене предуговоре, односно 
уговоре. 
Брисан је назив члана 15. (види члан 3. Закона - 108/2013-5)
Члан 15.
Брисан је (види члан 3. Закона - 108/2013-5)
Евиденција
Члан 16.
Произвођач дувана дужан је да води евиденцију података који се односе на 
производњу и промет дувана, у складу са чланом 7. овог закона. 
Обавезе произвођача дувана
*Службени гласник РС, број 108/2013
Члан 16а
Произвођач дувана који је уписан у Регистар 
произвођача дувана дужан је да дуван продаје искључиво обрађивачу дувана 
уписаном у Регистар обрађивача дувана, односно извознику дувана, обрађеног 
дувана, односно дуванских произвoдa уписаном у Регистар извозника дувана, 
обрађеног дувана, односно дуванских произвoдa.
Физичко лице – произвођач дувана који је уписан у 
Евиденциону листу о физичким лицима – произвођачима дувана дужан је да дуван 
продаје искључиво лицу са којим има закључен кооперативни уговор из члана 9. 
став 9. овог закона.
Дуван чији се промет не врши у складу са ст. 1. и 2. 
овог члана сматраће се дуваном за пушење и осталим дуванским прерађевинама 
(резани дуван) у смислу закона којим се уређује област акциза.
*Службени гласник РС, број 108/2013
2. Обрађивачи дувана 
Услови
Члан 17.
Обрадом дувана може да се бави привредни субјект, који испуњава следеће 
услове:
1) да је уписан у одговарајући регистар код органа 
надлежног за регистрацију;
2) да има сопствене просторије за откуп дувана, смештај откупљеног дувана, 
сређивање, обраду и класификацију дувана;
3) да има сопствену опрему за обраду дувана;
4) да има сопствену лабораторију или закључен уговор са акредитованом домаћом 
или страном лабораторијом за анализу и утврђивање квалитета дувана;
5) да има закључене предуговоре/уговоре са произвођачима дуванских производа;
6) да одговорно лице у привредном субјекту у последње три године које 
претходе дану подношења захтева није на територији Републике правноснажно 
осуђено за кривично дело недозвољене производње дувана, односно недозвољене 
трговине дуваном или обрађеним дуваном.
Ако привредни субјект врши превоз дувана сопственим превозним средством, то 
превозно средство мора бити видно означено да се ради о превозу дувана и мора да 
испуњава прописане санитарно-хигијенске услове, као и друге прописане услове. 

Испуњеност услова из става 1. овог члана утврђује Управа, на захтев 
привредног субјекта.
Уз захтев из става 3. овог члана прилажу се следећи докази: 
1) извод из регистра у којем је привредни субјект регистрован;
2) акт надлежног државног органа о испуњености услова из става 1. тач. 2), 
3), 4) и става 2. овог члана;
3) све предуговоре/уговоре закључене са произвођачима дуванских производа, 
осим ако подносилац захтева није истовремено уписан и у Регистар произвођача 
дуванских производа; 
4) уверење о неосуђиваности које не може бити старије од 30 дана пре дана 
подношења захтева.
Привредни субјект дужан је да испуњава услове из става 1. овог члана за 
обраду најмање једне сорте дувана.
Ако привредни субјект не испуњава услове из става 1. овог члана за обраду 
више од једне сорте дувана, може да, за сорте дувана за које не испуњава услове, 
закључи уговор о услузи обраде дувана са привредним субјектом који те услове 
испуњава. 
По захтеву из става 3. овог члана Управа доноси закључак или решење.
Закључком се одбацује непотпун захтев, а решењем се одбија захтев или издаје 
дозвола за обављање делатности обраде дувана.
Решење из става 8. овог члана Управа доноси по претходно прибављеном мишљењу 
министарства надлежног за послове пољопривреде и министарства надлежног за 
послове здравља.
Против закључка из става 8. овог члана може се изјавити жалба министру 
надлежном за послове финансија, у року од 15 дана од дана достављања закључка.
Решење из става 8. овог члана је коначно у управном поступку.
Превозна средства намењена за превоз дувана, односно 
обрађеног дувана, могу 
се употребљавати и за превоз других предмета опште употребе, али не истовремено.
Министар надлежан за послове пољопривреде и министар надлежан за послове 
здравља ближе прописују услове из става 1. тач. 2), 3) и 4) овог члана.
Министар надлежан за послове здравља ближе прописује услове из става 2. овог 
члана. 
*Службени гласник РС, број 90/2007
**Службени гласник РС, број 95/2010
Рок важења дозволе
Члан 18.
Решење којим се издаје дозвола за обављање делатности обраде дувана (у даљем 
тексту: дозвола за обраду дувана) садржи и рок на који се дозвола издаје.
Дозвола из става 1. овог члана издаје се на период од пет година. 

Упис у Регистар обрађивача дувана
Члан 19.
Упис у Регистар обрађивача дувана врши се по захтеву лица које је добило 
дозволу за обраду дувана, у складу са овим законом.
Захтев из става 1. овог члана подноси се у року од 30 дана од дана достављања 
дозволе.
Уз захтев из става 1. овог члана прилажу се уговори закључени са 
произвођачима дуванских производа.
Управа је дужна да у року од 15 дана од дана пријема захтева за упис у 
Регистар обрађивача дувана донесе решење.
Решење из става 4. овог члана је коначно у управном поступку. 
Уписом у Регистар обрађивача дувана, обрађивач дувана може да отпочне да 
обавља делатност обраде дувана. 
Обнављање дозволе за обраду дувана
Члан 20.
Обрађивач дувана може да обнови дозволу за обраду дувана, подношењем захтева 
најкасније 60 дана пре истека рока важења постојеће дозволе.
Обнављање дозволе из става 1. овог члана врши се под условима и на начин 
прописаним за њено издавање.
Управа је дужна да у року од 30 дана од дана подношења захтева за обнављање 
дозволе, а најкасније до дана истека рока важења постојеће дозволе, одлучи по 
захтеву. 
Ако Управа не одлучи по захтеву у року из става 3. овог члана, обрађивач 
дувана има право да настави да обавља делатност обраде дувана у складу са 
постојећом дозволом. 
Одузимање дозволе за обраду дувана
Члан 21.
Дозвола за обраду дувана одузима се:
1) на захтев имаоца дозволе;
2) ако ималац дозволе престане да испуњава услове прописане овим законом за 
њено издавање;
3) ако је одговорно лице имаоца дозволе правноснажно осуђено за кривично дело 
недозвољене производње, односно недозвољене трговине дуваном или 
обрађеним 
дуваном;
4) ако је одговорно лице имаоца дозволе правноснажно кажњено за прекршај 
прописан овим законом;
5) ако ималац дозволе у прописаном року не поднесе захтев за упис у Регистар 
обрађивача дувана.
Надлежни орган дужан је да у року од осам дана од дана правноснажности одлуке 
из става 1. тач. 3) и 4) овог члана о томе обавести Управу.
Управа је дужна да најкасније у року од седам дана од дана пријема захтева, 
односно обавештења из ст. 1. и 2. овог члана, донесе решење о одузимању дозволе 
за обраду дувана.
Решење из става 3. овог члана је коначно у управном поступку. 
*Службени гласник РС, број 90/2007
Брисање из Регистра обрађивача дувана
Члан 22.
Обрађивач дувана брише се из Регистра обрађивача дувана и то:
1) у року од пет дана од дана истека рока важења дозволе;
2) у року од пет дана од дана правноснажности решења о одбијању захтева за 
обнављање дозволе;
3) у року од 15 дана од дана достављања решења о одузимању дозволе;
4) ако је одговорно лице привредног субјекта уписаног 
у Регистар обрађивача дувана правноснажно осуђено за кривично дело недозвољене 
производње, односно недозвољене трговине дуваном или обрађеним дуваном;
5) ако је одговорно лице привредног субјекта уписаног 
у Регистар обрађивача дувана правноснажно кажњено за прекршај прописан овим 
законом.
Управа доноси решење о брисању из Регистра обрађивача дувана. 
Решење из става 2. овог члана коначно је у управном поступку.
Надлежни орган дужан је да у року од осам дана од дана 
правноснажности одлуке из става 1. тач. 4) и 5) овог члана о томе обавести 
Управу.
Управа је дужна да у року од седам дана од дана доношења решења из става 2. 
овог члана о томе обавести произвођача дуванских производа са којим је обрађивач 
дувана који је брисан из Регистра обрађивача дувана имао закључене предуговоре, 
односно уговоре. 
*Службени гласник РС, број 108/2013
Руковођење технолошким процесом
Члан 23.
Обрађивач дувана дужан је да обезбеди стручно руковођење процесом производње 
и обраде дувана.
Министар надлежан за послове пољопривреде ближе прописује услове које треба 
да испуњава лице који руководи процесом производње и обраде дувана. 

Процена квалитета дувана
Члан 24.
Ако произвођач дувана, односно физичко лице – произвођач дувана није 
задовољан проценом квалитета дувана која је извршена од стране обрађивача дувана 
са којим је закључио уговор о откупу дувана, може у року од 24 часа од обављене 
процене квалитета поднети захтев за нову процену квалитета дувана акредитованој 
домаћој или страној лабораторији.
Трошкове процене квалитета дувана од стране овлашћене лабораторије сноси лице 
из става 1. овог члана које је поднело захтев за процену квалитета дувана.
Ако произвођач дувана, односно физичко лице – произвођач дувана или обрађивач 
дувана није задовољан проценом квалитета дувана која је извршена од стране 
акредитоване лабораторије, може у року од 24 часа од обављене процене квалитета 
поднети захтев за нову процену квалитета дувана другој акредитованој домаћој или 
страној лабораторији.
Лабораторија из става 3. овог члана дужна је да процену квалитета дувана 
изврши у року од седам дана од дана пријема захтева.
Трошкове процене квалитета дувана из става 3. овог члана сносе произвођач 
дувана ако се потврди процена обрађивача, а ако се не потврди процена 
обрађивача, трошкове процене сноси обрађивач дувана.
Процена квалитета лабораторије из става 3. овог члана је коначна и 
обавезујућа за сва лица из става 1. овог члана.
Дуван чији је квалитет оспорен, остаје на чувању у складишту обрађивача 
дувана до краја процене лабораторије из става 3. овог члана. 
Промет и евиденција
Члан 25.
Обрађивач дувана, поред делатности обраде дувана, може 
да обавља и делатност промета обрађеног дувана.
Обрађивач дувана дужан је да води евиденцију у вези са 
производњом, обрадом и прометом обрађеног дувана, у складу са чланом 7. овог 
закона, а нарочито о:
1) количини и квалитету произведеног дувана из 
сопствене производње ако је истовремено и произвођач дувана уписан у 
одговарајући регистар у складу са овим законом;
2) количини и квалитету откупљеног дувана од 
произвођача дувана, односно увозника дувана, обрађеног дувана, односно дуванских 
производa уписаног у одговарајући регистар у складу са овим законом;
3) количини и квалитету произведеног, обрађеног и 
продатог дувана по типовима и класама.
*Службени гласник РС, број 108/2013
Обавезе обрађивача дувана
*Службени гласник РС, број 108/2013
Члан 25а
Обрађивач дувана који је уписан у Регистар обрађивача 
дувана дужан је да обрађени дуван продаје искључиво произвођачу дуванских 
производа уписаном у Регистар произвођача дуванских производа, односно извознику 
дувана, обрађеног дувана, односно дуванских производa уписаном у Регистар 
извозника дувана, обрађеног дувана, односно дуванских производa.
Обрађени дуван чији се промет не врши у складу са 
ставом 1. овог члана сматраће се дуваном за пушење и осталим дуванским 
прерађевинама (резани дуван) у смислу закона којим се уређује област акциза.
*Службени гласник РС, број 108/2013
V. ПРОИЗВОДЊА И ПРОМЕТ ДУВАНСКИМ ПРОИЗВОДИМА 
1. Произвођачи 
Услови
Члан 26.
Производњом дуванских производа може да се бави привредни субјект који је 
добио дозволу за обављање делатности производње дуванских производа и који је 
уписан у Регистар произвођача дуванских производа, у складу са овим законом.
Дозвола за обављање производње дуванских производа (у даљем тексту: дозвола 
за производњу дуванских производа) издаје се по спроведеном јавном тендеру. 

*Службени гласник РС, број 95/2010
Поступак јавног тендера
Члан 27.
Поступак јавног тендера покреће се одлуком о расписивању јавног тендера коју 
доноси Управа уз сагласност Владе Републике Србије (у даљем тексту: Влада).
Одлука из става 1. овог члана, доноси се у складу са пројектованом 
макроекономском политиком, фискалним интересом и тржишним приликама.
Поступак јавног тендера обухвата нарочито: припрему тендерске документације, 
објављивање јавног позива за подношење понуда, подношење и пријем понуда, 
отварање и оцена понуда, утврђивање листе понуђача и формирање коначне тендер 
листе. 
Поступак јавног тендера спроводи тендерска комисија, коју образује министар 
надлежан за послове финансија.
Стручне послове у вези припреме и спровођења јавног тендера обавља Управа.
Тендерска документација садржи нарочито: јавни позив, податке о стању на 
домаћем тржишту дувана и дуванских производа, образац понуде, елементе за 
вредновање понуде, податке о средству финансијског обезбеђења и услове за учешће 
на јавном тендеру.
Влада ближе уређује поступак јавног тендера, критеријуме за образовање 
тендерске комисије, садржину тендерске документације и елементе за вредновање 
понуда. 
Јавни позив
Члан 28.
Јавни позив за учешће на јавном тендеру објављује се у „Службеном гласнику 
Републике Србије” и најмање у једном дневном листу. 
О објављивању јавног позива из става 1. овог члана стара се Управа.
Јавни позив садржи услове под којима се стиче право учешћа на јавном тендеру, 
као и друге податке од значаја за учествовање на јавном тендеру. 
Право учешћа на јавном тендеру
Члан 29.
Право учешћа на јавном тендеру има привредни субјект ако испуњава следеће 
услове:
1) да је уписан у одговарајући регистар код органа 
надлежног за регистрацију;
2) да има сопствену опрему у земљи која му омогућава обављање производње у 
свим фазама од припреме дувана (влажење, разлиставање, резање, ароматизовање) до 
израде цигарета и других дуванских производа и њиховог хигијенског паковања;
3) да има инсталисане капацитете за производњу цигарета и других дуванских 
производа из свог асортимана од најмање 2.500.000.000 комада цигарета у једној 
години;
4) да има сопствену одговарајућу лабораторију за анализу и утврђивање 
квалитета дуванских производа, односно закључен уговор са акредитованом домаћом 
или страном лабораторијом за анализу и утврђивање квалитета дуванских производа;
5) да има у власништву одговарајуће просторије које испуњавају прописане 
услове за производњу и смештај дуванских производа;
6) да запошљава одговарајућу стручну радну снагу у производњи и контроли 
квалитета;
7) брисана је (види члан 4. Закона – 90/2007-4)
8) да понуди реалну процену остваривања годишње производње цигарета и других 
дуванских производа према одговарајућем квалитету и количини у складу са 
тржишним приликама;
9) да поднесе доказ надлежног органа о неосуђиваности за привредни преступ 
или кривично дело у вези са вршењем недозвољене производње, односно недозвољене 
трговине цигаретама и другим дуванским производима у периоду од три године које 
претходе дану подношења понуде за учешће на јавном тендеру, и то: за власника 
чији удео прелази 10% капитала предузећа, лице овлашћено за заступање предузећа, 
за предузетника, за повезано лице са предузећем које подноси понуду за учешће на 
јавном тендеру, као и за правно лице чији је правни следбеник правно лице које 
подноси понуду, који не може бити старији од 30 дана од дана подношења пријаве 
за учешће на јавном тендеру. 
*Службени гласник РС, број 95/2010
Члан 30.
Право учешћа на јавном тендеру има и привредни субјект који уз пријаву за 
учешће на јавном тендеру поднесе као доказ о испуњености услова из члана 29. 
овог закона детаљан пројекат којим се предвиђа начин и рокови за испуњење тих 
услова, са образложењем пројекта, утврђеним износом потребних финансијских 
средстава за реализацију пројекта, гаранцијом банке на тај износ, односно 
доказом о другим средствима обезбеђења од банке или друге финансијске 
организације.
Лице из става 1. овог члана дужно је да приликом подношења пријаве за учешће 
на јавном тендеру приложи и оверену писану изјаву којом ће се обавезати на 
испуњење обавезе из члана 29. тачка 8) овог закона.
Министар надлежан за послове пољопривреде и министар надлежан за послове 
здравља ближе прописују услове из члана 29. тач. 2)–7) овог закона. 

Дозвола за производњу дуванских производа
Члан 31.
Предлог акта којим се издаје дозвола за производњу дуванских производа 
припрема Управа, по претходно прибављеном мишљењу министарства надлежног за 
послове пољопривреде и министарства надлежног за послове здравља.
Влада, на предлог Управе, решењем издаје дозволу за производњу дуванских 
производа, на период од пет година.
Решење из става 2. овог члана је коначно у управном поступку. 
Упис у Регистар произвођача дуванских производа
Члан 32.
Упис у Регистар произвођача дуванских производа врши се по захтеву лица које 
је добило дозволу за производњу дуванских производа у складу са овим законом.
Захтев из става 1. овог члана подноси се у року од 30 дана од дана достављања 
дозволе.
За упис у Регистар произвођача дуванских производа плаћа се накнада у висини 
од 19.887.408,50 динара а средства остварена од те накнаде приход су буџета 
Републике.
Износ накнаде из става 3. овог члана усклађује се полугодишње, са 
индексом 
потрошачких цена, према подацима органа надлежног за послове статистике.
Влада објављује усклађене износе накнаде из става 4. овог члана.
Уз захтев из става 1. овог члана прилажу се дозвола за производњу дуванских 
производа, доказ о уплати накнаде из става 3. овог члана и уговори закључени са 
обрађивачима дувана.
О захтеву за упис у Регистар произвођача дуванских производа, Управа доноси 
решење у року од 15 дана од дана пријема захтева.
Решење из става 7. овог члана је коначно у управном поступку. 
Уписом у Регистар произвођача дуванских производа, произвођач дуванских 
производа може да отпочне да обавља делатност производње дуванских производа. 

*Службени гласник РС, број 36/2011
**Сужбени гласник РС, број 8/2017
Обнављање дозволе за производњу дуванских производа
Члан 33.
Произвођач дуванских производа може да обнови дозволу за производњу дуванских 
производа подношењем захтева Управи најкасније 60 дана пре истека рока важења 
постојеће дозволе.
Уз захтев из става 1. овог члана подносе се следећи докази:
1) извод из регистра у којем је привредни субјект регистрован;
2) акт надлежног државног органа о испуњености услова из члана 29. тач. 2)–6) 
овога закона;
3) све уговоре закључене са обрађивачима дувана, осим ако подносилац захтева 
није истовремено уписан и у Регистар обрађивача дувана; 
4) уверење о неосуђиваности из члана 29. тачка 9) које не може бити старије 
од 30 дана пре дана подношења захтева;
5) доказ о уплати накнаде из члана 32. став 3. овог закона.
По пријему захтева из става 1. овог члана Управа припрема предлог акта којим 
се одлучује по захтеву, по претходно прибављеном мишљењу министарства надлежног 
за послове пољопривреде и министарства надлежног за послове здравља, најкасније 
у року од 30 дана од дана пријема захтева.
Влада, у року од 30 дана од дана пријема предлога акта из става 3. овог 
члана, а најкасније до истека рока важења постојеће дозволе, доноси решење.
Решењем из става 4. овог члана којим се обнавља дозвола за производњу 
дуванских производа, одређује се и рок важења дозволе који износи пет година.
Решење из става 4. овог члана је коначно у управном поступку.
Ако Влада не донесе решење којим се обнавља дозвола за производњу дуванских 
производа у року из става 4. овог члана, произвођач дуванских производа има 
право да настави да обавља делатност производње дуванских производа у складу са 
постојећом дозволом. 
Одузимање дозволе за производњу дуванских производа
Члан 34.
Дозвола за производњу дуванских производа одузима се:
1) на захтев имаоца дозволе;
2) ако ималац дозволе престане да испуњава услове прописане овим законом за 
њено издавање;
3) ако је ималац дозволе, односно власник ималаца дозволе чији удео прелази 
10% капитала имаоца дозволе, лице овлашћено за заступање имаоца дозволе, 
предузетник, повезано лице са имаоцем дозволе, као и правно лице чији је правни 
следбеник ималац дозволе, правноснажно осуђено за привредни преступ, односно 
кривично дело, недозвољене производње, односно недозвољене трговине дуванским 
производима, односно ако су та лица кажњена за прекршај прописан овим законом;
4) ако ималац дозволе у прописаном року не поднесе захтев за упис у Регистар 
произвођача дуванских производа.
Надлежни орган дужан је да у року од осам дана од дана правноснажности одлуке 
из става 1. тачка 3) овог члана о томе обавести Управу.
Управа је дужна да најкасније у року од седам дана од дана пријема захтева, 
односно обавештења из ст. 1. и 2. овог члана, припреми предлог акта којим се 
одузима дозвола за производњу дуванских производа. 
Влада, на предлог Управе, доноси решење којим се одузима дозвола за 
производњу дуванских производа.
Решење из става 4. овог члана је коначно у управном поступку. 
Брисање из Регистра произвођача дуванских производа
Члан 35.
Произвођач дуванских производа брише се из Регистра произвођача дуванских 
производа, и то:
1) у року од пет дана од дана истека рока важења дозволе;
2) у року од пет дана од дана правноснажности решења о одбијању захтева за 
обнављање дозволе или
3) у року од 15 дана од дана достављања решења о одузимању дозволе.
Управа доноси решење о брисању из Регистра произвођача дуванских производа.
Решење из става 2. овог члана коначно је у управном поступку.
Управа је дужна да у року од седам дана од дана доношења решења из става 2. 
овог члана о томе обавести обрађивача дувана, односно трговца на велико 
дуванским производима са којим је произвођач дуванских производа који је брисан 
из Регистра произвођача дуванских производа имао закључене предуговоре, односно 
уговоре. 
Произвођачу дуванских производа који је брисан из Регистра произвођача 
дуванских производа не враћа се накнада коју је уплатио за упис у тај регистар. 

Обавезе произвођача дуванских производа
Члан 36.
Произвођач дуванских производа дужан је да обезбеди стручно руковођење 
процесом производње дуванских производа.
Министар надлежан за послове пољопривреде ближе прописује услове које треба 
да испуњава лице које руководи технолошком процесом производње дуванских 
производа.
Произвођач дуванских производа дужан је да сопствене дуванске производе 
продаје искључиво преко трговаца на велико који су уписани у Регистар трговаца 
на велико дуванским производима, осим ако произвођач дуванских производа није 
истовремено уписан и у Регистар трговаца на велико.
Код испоруке дуванских производа трговцима на велико, забрањена је било каква 
дискриминација у погледу врсте и количине дуванских производа.
Произвођач дуванских производа не може на територији Републике Србије да се 
бави прометом 
 обрађеног дувана који производи или откупљује за производњу 
дуванских производа.
Обрађени дуван чији се промет врши супротно одредби 
става 5. овог члана сматраће се дуваном за пушење и осталим дуванским 
прерађевинама (резани дуван) у смислу закона којим се уређује област акциза.
Брисани су ранији ст 6. и 7. (види члан 5. Закона – 90/2007-4)
*Службени гласник РС, број 90/2007
**Службени гласник РС, број 108/2013
Регистар о маркама дуванских производа
Члан 37.
Дувански производи могу да се ставе у промет на тржиште Републике ако су 
разврстани и уписани у Регистар о маркама дуванских производа.
Разврставање и упис у регистар из става 1. овог члана врши се на захтев 
произвођача дуванских производа, односно увозника дуванских производа.
Уз захтев из става 2. овог члана прилажу се следећи докази:
1) акт надлежног државног органа о регистрацији робне марке дуванског 
производа, ако је донет;
2) доказ да је увозник дуванских производа овлашћен од стране иностраног 
произвођача дуванских производа, односно његовог овлашћеног дистрибутера да може 
да врши дистрибуцију дуванских производа на територији Републике;
3) уговор о лиценцној/подлиценцној производњи 
дуванских производа, закључен између домаћег произвођача дуванских производа и 
иностраног носиоца жига, када се подноси захтев за упис дуванских производа који 
ће се лиценцно производити на територији Републике.
Произвођач дуванских производа дужан је да се у производњи дуванских 
производа придржава свих регистрованих података наведених у захтеву из става 2. 
овог члана.
По захтеву из става 2. овог члана Управа доноси закључак или решење у року од 
15 дана од дана пријема захтева.
Закључком се одбацује непотпун захтев, а решењем се одбија захтев или се 
дувански производи разврставају и уписују у Регистар о маркама дуванских 
производа.
Против закључка из става 6. овог члана може се изјавити жалба министру 
надлежном за послове финансија, у року од 15 дана од дана достављања закључка.
Решење из става 6. овог члана је коначно у управном поступку. 
*Службени гласник РС, број 95/2010
2. Трговци на велико дуванским производима 
Услови 
Члан 38.
Трговином на велико дуванским производима може да се бави 
привредни субјект, 
који испуњава следеће услове: 
1) да је уписан у одговарајући регистар код органа 
надлежног за регистрацију;
2) да користи одговарајући простор који му омогућава уредно складиштење 
најмање 30 тона цигарета и других дуванских производа у оквиру укупног 
магацинског простора на територији Републике;
3) да располаже превозним средствима за несметано и редовно снабдевање 
трговаца на мало дуванским производима са седиштем на територији Републике, која 
су видно означена да се ради о превозу дуванских производа и која испуњавају 
прописане санитарно – хигијенске услове, као и друге прописане услове;
4) да има закључене предуговоре/уговоре о снабдевању дуванским производима са 
произвођачима, односно увозницима дуванских производа;

5) да одговорно лице у привредном субјекту, у последње три године које 
претходе дану подношења захтева није на територији Републике правноснажно 
осуђено за кривично дело недозвољене трговине дуванским производима.
Услов из става 1. тачка 5) овог члана односи се и на повезано лице са 
привредним субјектом, као и на правно лице чији је правни следбеник привредни 
субјект. 
Испуњеност услова из става 1. овог члана утврђује Управа, на захтев 
привредног субјекта. 
Уз захтев из става 3. овог члана прилажу се следећи докази:
1) извод из регистра у којем је привредни субјект регистрован;
2) доказ да користи одговарајући простор који му омогућава уредно складиштење 
најмање 30 тона цигарета и других дуванских производа у оквиру укупног 
магацинског простора на територији Републике;
3) акт надлежног државног органа о испуњености услова из става 1. тач. 2) и 
3) овог члана;
4) све предуговоре/уговоре закључене са произвођачима, односно увозницима 
дуванских производа, осим ако подносилац захтева није истовремено уписан и у 
Регистар произвођача дуванских производа, односно у Регистар увозника дуванских 
производа;
5) уверење о неосуђиваности које не може бити старије од 30 дана пре дана 
подношења захтева;
По захтеву из става 3. овог члана Управа доноси закључак или решење у року од 
15 дана од дана пријема захтева.
Закључком се одбацује непотпун захтев, а решењем се одбија захтев или издаје 
дозвола за обављање делатности трговине на велико дуванским производима.
Решење из става 6. овог члана Управа доноси по претходно прибављеном мишљењу 
министарства надлежног за послове здравља и министарства надлежног за послове 
трговине.
Против закључка из става 6. овог члана може се изјавити жалба министру 
надлежном за послове финансија, у року од 15 дана од дана достављања закључка.
Решење из става 6. овог члана је коначно у управном поступку.
Превозна средства намењена за превоз дуванских производа могу се 
употребљавати и за превоз других предмета опште употребе, 
ако су од њих одвојени 
у засебном паковању које онемогућава продор мириса и да не остварују директан 
контакт.
Министар надлежан за послове трговине ближе прописује услове из става 1. 
тачка 2) овог члана.
Министар надлежан за послове здравља ближе прописује услове из става 1. тачка 
3) овог члана. 
*Службени гласник РС, број 95/2010
Рок важења дозволе 
Члан 39.
Решење којим се издаје дозвола за обављање делатности трговине на велико 
дуванским производима (у даљем тексту: дозвола за трговину на велико дуванским 
производима) садржи и рок на који се дозвола издаје.
Дозвола из става 1. овог члана издаје се на период од пет година. 

Упис у Регистар трговаца на велико дуванским производима
Члан 40.
Упис у Регистар трговаца на велико дуванским производима врши се по захтеву 
лица које је добило дозволу за трговину на велико дуванским производима, у 
складу са овим законом.
Захтев из става 1. овог члана подноси се у року од 30 дана од дана достављања 
дозволе.
За упис у Регистар трговаца на велико дуванским производима плаћа се накнада 
у висини од 9.943.705,12 динара, а средства остварена од те накнаде приход су 
буџета Републике.
Износ накнаде из става 3. овог члана усклађује се полугодишње са 
индексом 
потрошачких цена, према подацима органа надлежног за послове статистике.
Влада објављује усклађени износ накнаде из става 4. овог члана.
Ималац дозволе за трговину на велико може да плати накнаду из става 3. овог 
члана у пет једнаких годишњих рата.
Лице из става 6. овог члана дужно је да сваку наредну рату плати најкасније 
три дана пре истека рока од једне године од дана уплате претходне рате, 
усклађену са индексом потрошачких цена.
Уз захтев из става 1. овог члана прилаже се:
1) доказ о уплати накнаде из става 3. овог члана;
2) гаранција пословне банке са клаузулом „без приговора” издатом до рока 
важења дозволе за трговину на велико дуванским производима, на износ од 400.000 
евра у динарској противвредности по средњем курсу Народне банке Србије (у даљем 
тексту: НБС).
Гаранција из става 8. тачка 2) овог члана служи као средство обезбеђења 
плаћања обавеза по основу јавних прихода и споредних пореских давања.
Износ гаранције из става 8. тачка 2) овог члана, ималац дозволе за трговину 
на велико дуванским производима може да доставља тако да сваке године приложи 
гаранцију прописану овим законом, у висини од 80.000 евра, и то најкасније пет 
дана пре истека рока важења претходне гаранције.
Управа је дужна да у року од 15 дана од дана пријема захтева за упис у 
Регистар трговаца на велико дуванским производима донесе решење.
Решење из става 11. овог члана је коначно у управном поступку.
Уписом у Регистар трговаца на велико дуванским производима, трговац на велико 
може да отпочне да обавља делатност трговине на велико дуванским производима.
Министар надлежан за послове финансија ближе прописује поступак активирања 
гаранције, као и начин коришћења средстава гаранције из става 8. тачка 2) овог 
члана. 
*Службени гласник РС, број 36/2011
**Сужбени гласник РС, број 8/2017
Обнављање дозволе за трговину на велико дуванским производима
Члан 41.
Трговац на велико дуванским производима може да
 обнови дозволу за трговину 
на велико дуванским производима, подношењем захтева најкасније 60 дана пре 
истека рока важења постојеће дозволе. 
Обнављање дозволе из става 1. овог члана врши се под условима и на начин 
прописаним за њено издавање, уз достављање доказа о уплати накнаде из члана 40. 
став 3. овог закона, односно накнаде из члана 40. став 6. овог закона.
Управа је дужна да у року од 30 дана од дана подношења захтева за обнављање 
дозволе, а најкасније до дана истека рока важења постојеће дозволе, одлучи по 
захтеву. 
Ако Управа не одлучи по захтеву у року из става 3. овог члана, трговац на 
велико дуванским производима има право да настави да обавља делатност трговине 
на велико дуванским производима у складу са постојећом дозволом. 
*Службени гласник РС, број 108/2013
Одузимање дозволе за трговину на велико дуванским производима
Члан 42.
Дозвола за трговину на велико дуванским производима одузима се:
1) на захтев имаоца дозволе;
2) ако ималац дозволе престане да испуњава услове прописане овим законом за 
њено издавање;
3) ако је одговорно лице имаоца дозволе, или одговорно лице у повезаном лицу 
са имаоцем дозволе, као и одговорно лице у правном лицу чији је правни следбеник 
ималац дозволе правноснажно осуђено за кривично дело недозвољене трговине 
дуванским производима, односно ако су та лица кажњена за прекршај прописан овим 
законом;
4) ако ималац дозволе у прописаном року не поднесе захтев за упис у Регистар 
трговаца на велико дуванским производима;
5) ако ималац дозволе не уплати наредну рату накнаде у року прописаним у 
члану 40. став 6. овог закона, односно не достави банкарску гаранцију у року 
прописаном у члану 40. став 10. овог закона.
Надлежан орган дужан је да у року од осам дана од дана правноснажности одлуке 
из става 1. тачка 3) овог члана о томе обавести Управу.
Управа је дужна да најкасније у року од седам дана од дана пријема захтева, 
односно обавештења из ст. 1. и 2. овог члана, донесе решење о одузимању дозволе 
за трговину на велико дуванским производима.
Решење из става 3. овог члана је коначно у управном поступку.
Трговац на велико дуванским производима, са њим повезано лице, односно његов 
правни следбеник, којем је одузета дозвола за трговину на велико дуванским 
производима, не може поднети захтев за добијање те дозволе у периоду од три 
године од дана одузимања дозволе, осим у случају из става 1. тачка 1) овог 
члана.
У случају да трговац на велико дуванским производима својом одлуком престане 
да обавља делатност трговине на велико дуванским производима пре истека важења 
дозволе, преостали износ накнаде, као и престали износ гаранције плаћен за 
добијање дозволе за трговину на велико дуванским производима, враћа се трговцу 
на велико дуванским производима.
Трговац на велико дуванским производима ослобађа се обавезе плаћања 
преосталих рата накнаде из члана 40. став 6. овог закона, као и да доставља 
гаранције на преостале износе из члана 40. став 10. овог закона.
Година у којој трговац на велико дуванским производима својом одлуком 
престане да обавља делатност трговине на велико дуванским производима, сматра се 
протеклом годином, без обзира када је у току године наступио прекид делатности. 

Брисање из Регистра трговаца на велико дуванским производима
Члан 43.
Трговац на велико дуванским производима брише се из Регистра трговаца на 
велико дуванским производима, и то:
1) у року од пет дана од дана истека рока важења дозволе;
2) у року од пет дана од дана правноснажности решења о одбијању захтева за 
обнављање дозволе или
3) у року од 15 дана од дана достављања решења о одузимању дозволе.
Управа доноси решење о брисању из Регистра трговаца на велико дуванским 
производима.
Решење из става 2. овог члана коначно је у управном поступку.
Управа је дужна да у року од седам дана од дана доношења решења из става 2. 
овог члана о томе обавести произвођача дуванских производа, односно увозника 
дуванских производа са којим је трговац на велико дуванским производима који је 
брисан из Регистра трговаца на велико дуванским производима имао закључене 
предуговоре, односно уговоре. 
Управа је дужна да у року од седам дана од дана достављања решења о брисању 
из Регистра трговаца на велико дуванским производима, врати гаранцију из члана 
40. став. 8. тачка 2) овог закона, односно члана 40. став 10. овог закона 
трговцу на велико дуванским производима који је брисан из Регистра, под условом 
да он нема неизмирених обавеза по основу јавних прихода и споредних пореских 
давања. 
Обавезе трговаца на велико дуванским производима
Члан 44.
Трговац на велико дуванским производима дужан је да дуванске производе 
продаје искључиво преко трговаца на мало дуванским производима којима је издата 
дозвола у складу са овим законом. 
Код испоруке дуванских производа трговцима на мало из става 1. овог члана 
забрањена је било каква дискриминација у погледу врсте и количине дуванских 
производа. 
Члан 44а
Трговац на велико дуванским производима дужан је 
да при свакој промени износа акцизе на цигарете, укључујући и промену минималне 
акцизе на цигарете, у складу са прописима којима се регулише област акциза, на 
дан примене новог износа акцизе изврши попис затечених залиха цигарета (у 
паклицама) у свим складиштима, као и сачини извештај о обиму продаје цигарета 
свим трговцима на мало у полугодишту које 
претходи промени износа акцизе и да извештај 
и пописну листу достави Управи у року од 15 дана од дана извршеног пописа.
Пописна листа из става 1. овог члана саставља се за 
сваког произвођача, односно увозника посебно и садржи податке о произвођачу, 
односно увознику цигарета, малопродајним ценама и количинама цигарета за сваку 
робну марку цигарета посебно.
Управа, након обраде података, пописну листу и 
извештај из става 1. овог члана доставља сваком произвођачу, односно увознику у 
року од 10 дана од дана пријема пописне листе.
*Службени гласник РС, број 93/2012
**Службени гласник РС, број 108/2013
3. Трговци на мало дуванским производима 
Услови 
Члан 45.
Трговином на мало дуванским производима може да се бави 
привредни субјект, 
који испуњава следеће услове:
1) да је уписан у одговарајући регистар код органа 
надлежног за регистрацију;
2) да има закључене предуговоре/уговоре о куповини дуванских производа са 
трговцем на велико дуванских производа; 
3) да одговорно лице у привредном субјекту у последње три године које 
претходе дану подношења захтева није на територији Републике правноснажно 
осуђено за кривично дело недозвољене трговине дуванским производима;
4) да је уплатио накнаду у висини од 14.316,41 динар за сваки 
малопродајни објекат, а средства остварена од те накнаде приход су буџета 
Републике.
Износ накнаде из става 1. тачке 4) овог члана, усклађује се полугодишње, са 
индексом потрошачких цена, према подацима органа надлежног за послове 
статистике.
Влада објављује усклађене износе из става 2. овог члана.
Привредни субјект из става 1. овог члана може да обавља делатност у простору 
који испуњава услове у погледу техничке опремљености, заштите на раду и заштите 
и унапређења животне средине, као и санитарно-хигијенске услове.
Привредни субјект из става 1. овог члана може да врши превоз дуванских 
производа сопственим возилом које је видно означено да се ради о превозу 
дуванских производа и које испуњава санитарно – хигијенске услове, као и друге 
прописане услове. 
Испуњеност услова из става 1. тачка 3) овог члана 
проверава Управа по службеној дужности, а испуњеност услова из ст. 4. и 5. овог 
члана проверава надлежни орган у поступку редовног инспекцијског надзора.
Испуњеност услова из става 1. овог члана утврђује Управа на захтев привредног 
субјекта.
Уз захтев из става 7. овог члана прилажу се следећи докази:
1) извод из регистра у којем је привредни субјект регистрован;
2) све закључене предуговоре/уговоре са трговцима на велико дуванским 
производима, осим ако подносилац захтева није истовремено уписан и у Регистар 
трговаца на велико дуванским производима;
3) изјава одговорног лица о неосуђиваности;
4) доказ о уплати накнаде.
По захтеву из става 7. овог члана Управа доноси закључак или решење.
Закључком се одбацује непотпун захтев, а решењем се одбија захтев или издаје 
дозвола за обављање делатности трговине на мало дуванским производима.
Решење из става 9. овог члана доноси Управа.
Против закључка из става 9. овог члана може се изјавити жалба министру 
надлежном за послове финансија, у року од 15 дана од дана достављања закључка.
Решење из става 9. овог члана је коначно у управном поступку. 
Привредни субјект који је добио решење из става 9. овог члана, може да 
продаје дуванске производе и путем посебних витрина (у даљем тексту: хјумидор).
Трговином на мало дуванским производима путем хјумидора, поред имаоца дозволе 
за трговину на мало дуванским производима, може да се бави и привредни субјект, 
који поред услова из става 1. тач. 1) – 4) овог члана испуњава и следеће услове:
1) да има закључен уговор о обезбеђеном простору, у који ће поставити 
хјумидор, са имаоцем дозволе за трговину на мало дуванским производима;
2) да располаже хјумидором.
Испуњеност услова из става 15. овог члана утврђује Управа, на захтев 
привредног субјекта.
Уз захтев из става 16. овог члана, поред доказа из става 8. тач. 1) – 4) овог 
члана прилажу се и следећи докази:
1) уговор о обезбеђеном простору у који ће поставити хјумидор, са имаоцем 
дозволе за трговину на мало дуванским производима;
2) купопродајни уговор или уговор о закупу хјумидора;
3) решење којим је закуподавцу простора у који ће се поставити хјумидор 
издата дозвола за трговину на мало дуванским производима.
Привредни субјект из става 15. овог члана може да врши превоз дуванских 
призвода под условима и на начин из става 5. овог члана.
По захтеву из става 16. овог члана Управа одлучује на начин прописан у ст. 9 
– 13. овог члана.
Привредни субјект из ст. 14. и 15. овог члана дужан је да у року од три дана 
од дана постављања хјумидора достави писано обавештење Управи о броју и локацији 
постављених хјумидора, као и купопродајни уговор или уговор о закупу хјумидора 
као доказ да располаже хјумидором.
Превозна средства која се користе за превоз дуванских производа могу се 
употребљавати и за превоз и других предмета опште употребе, ако су од њих 
одвојени у засебном паковању које онемогућава продор мириса и да не остварују 
директан контакт. 
Министар надлежан за послове трговине прописује ближе услове из става 4. овог 
члана.
Министар надлежан за послове здравља ближе прописује изглед, садржину и начин 
истицања ознаке из става 5. овог члана. 
*Службени гласник РС, број 95/2010
**Службени гласник РС, број 36/2011
***Службени гласник РС, број 108/2013
****Службени гласник РС, број 8/2017
Рок важења дозволе
Члан 46.
Решење којим се издаје дозвола за обављање делатности трговине на мало 
дуванским производима (у даљем тексту: дозвола за трговину на мало дуванским 
производима) садржи и рок на који се дозвола издаје.
Дозвола из става 1. овог члана издаје се на период од 
две године.
*Службени гласник РС, број 90/2007
Обнављање дозволе за трговину на мало дуванским производима
Члан 47.
Трговац на мало дуванским производима може да обнови дозволу за трговину на 
мало дуванским производима подношењем захтева најкасније 15 дана пре истека рока 
важења постојеће дозволе.
Обнављање дозволе из става 1. овог члана врши се под условима и на начин 
прописаним за њено издавање.
Управа је дужна да у року од 15 дана од дана подношења захтева за обнављање 
дозволе, а најкасније до дана истека рока важења постојеће дозволе, одлучи по 
захтеву.
Ако Управа не одлучи по захтеву у року из става 3. овог члана, трговац на 
мало дуванским производима има право да настави да обавља делатност трговине на 
мало дуванским производима у складу са постојећом дозволом. 
*Службени гласник РС, број 95/2010
Одузимање дозволе за трговину на мало дуванским производима
Члан 48.
Дозвола за трговину на мало дуванским производима одузима се:
1) на захтев имаоца дозволе;
2) ако ималац дозволе престане да испуњава услове прописане овим законом за 
њено издавање;
3) ако је одговорно лице у привредном субјекту правноснажно осуђено за 
кривично дело недозвољене трговине дуванским производима;
4) ако је ималац дозволе правноснажно кажњен за прекршај прописан овим 
законом.
Надлежни орган дужан је да у року од осам дана од дана правноснажности одлуке 
из става 1. тач. 3) и 4) овог члана о томе обавести Управу.
Управа је дужна да најкасније у року од седам дана од дана пријема захтева, 
односно обавештења из ст. 1. и 2. овог члана, донесе решење о одузимању дозволе 
за трговину на мало дуванским производима.
Решење из става 3. овог члана је коначно у управном поступку.
Управа је дужна да у року од 15 дана од дана доношења решења из става 3. овог 
члана о томе обавести трговца на велико дуванским производима са којим је 
привредни субјект коме је одузето одобрење имао закључен предуговор/уговор.
Трговац на мало дуванским производима коме је у случају из става 1. тач. 3) и 
4) овог члана одузета дозвола за трговину на мало дуванским производима не може 
поднети захтев за обављање те делатности у року од годину дана од дана доношења 
решења из става 3. овог члана .
Трговцу на мало коме је одузета дозвола, односно који је својом одлуком 
престао да обавља делатност трговине на мало дуванским производима, не враћа се 
накнада која је уплаћена за добијање те дозволе.
*Службени гласник РС, број 95/2010
Обавезе трговаца на мало дуванским производима
Члан 49.
Трговац на мало дуванским производима који је добио дозволу за трговину на 
мало дуванским производима, може да постави хјумидор искључиво у угоститељском 
објекту, односно малопродајном објекту који је по намени специјализован за 
продају дуванских производа.
Трговац на мало дуванским производима из члана 45. ст. 
14. и 15. овог закона дужан је да уз хјумидор има оригинал или оверену 
фотокопију дозволе за трговину дуванским производима и да евидентира сваки 
појединачни промет дуванских производа на мало преко фискалне касе, у складу са 
прописима којима се уређује евидентирање промета преко фискалне касе, с тим што 
трговац на мало дуванским производима из члана 45. став 15. овог закона мора 
имати инсталирану сопствену фискалну касу уз хјумидор преко које води евиденцију 
тог промета.
Трговина на мало дуванским производима путем хјумидора врши се под контролом 
овлашћеног лица за продају.
Министар надлежан за послове трговине ближе прописује услове из става 1. овог 
члана. 
*Службени гласник РС, број 95/2010
Евиденциона листа трговаца на мало дуванским производима
Члан 50.
О трговцима на мало који су добили дозволу за трговину на мало дуванским 
производима, односно трговину на мало дуванским производима путем хјумидора, 
води се евиденциона листа.
Евиденциону листу из става 1. овог члана води Управа. 
Посебна ознака
Члан 51.
Трговац на мало коме је издата дозвола за трговину на мало дуванским 
производима, дужан је да истакне посебну ознаку „Забрањена продаја цигарета и 
других дуванских производа малолетним лицима”, на видном месту објекта у коме 
обавља ту делатност, односно на сваком хјумидору.
Трговац на мало дуванским производима који обавља туристичку или угоститељску 
делатност (HORECA), дужан је да посебну ознаку из става 1. овог члана истакне на 
видном месту у објекту у коме обавља делатност трговине на мало дуванским 
производима, односно на сваком хјумидору.
Министар надлежан за послове здравља ближе прописује изглед, садржину и начин 
истицања посебне ознаке из става 1. овог члана. 
4. Увозник дувана, обрађеног дувана, односно дуванских производа 

*Службени гласник РС, број 90/2007
Услови 
Члан 52.
Увозом дувана, обрађеног дувана, односно дуванских производа може да се бави 
привредни субјект, који испуњава следеће услове:
1) да је уписан у одговарајући регистар код органа 
надлежног за регистрацију за обављање спољнотрговинског промета;
2) да има закључен уговор о куповини дувана, обрађеног дувана, односно 
дуванских производа са иностраним произвођачем или овлашћеним дистрибутером 
иностраног произвођача, као и да је увозник цигарета овлашћен од стране 
иностраног произвођача, односно овлашћеног дистрибутера иностраног произвођача 
за дистрибуцију тих цигарета на тржишту Републике;
3) да одговорно лице у привредном субјекту у последње три године које 
претходе дану подношења захтева није на територији Републике правноснажно 
осуђено за кривично дело недозвољене трговине дуваном, 
обрађеним дуваном, 
односно дуванским производима.
Услов из става 1. тачка 3) овог члана односи се и на повезано лице са 
привредним субјектом, као и на правно лице чији је правни следбеник привредни 
субјект.
Испуњеност услова из става 1. овог члана утврђује Управа на захтев привредног 
субјекта.
Уз захтев из става 3. овог члана прилажу се следећи докази:
1) извод из регистра у којем је привредни субјект регистрован;
2) све закључене уговоре са иностраним произвођачем или овлашћеним 
дистрибутером иностраног произвођача, односно овлашћење од стране иностраног 
произвођача или овлашћеног дистрибутера иностраног произвођача за дистрибуцију 
тих цигарета на тржишту Републике; 
3) уверење о неосуђиваности које не може бити старије од 30 дана пре дана 
подношења захтева.
По захтеву из става 3. овог члана Управа доноси закључак или решење у року од 
15 дана од дана пријема захтева.
Закључком се одбацује непотпун захтев, а решењем се одбија захтев или издаје 
дозвола за обављање делатности увоза дувана, обрађеног дувана, односно 
дуванских производа. 
Против закључка из става 6. овог члана може се изјавити жалба министру 
надлежном за послове финансија, у року од 15 дана од дана достављања закључка.
Решење из става 6. овог члана је коначно у управном поступку. 
*Службени гласник РС, број 90/2007
**Службени гласник РС, број 95/2010
Рок важења дозволе
Члан 53.
Решење којим се издаје дозвола за обављање делатности увоза дувана, 
обрађеног дувана, односно дуванских производа (у даљем тексту: дозвола за увоз 
дувана, обрађеног дувана, односно дуванских производа) садржи и рок на који се 
дозвола издаје.
Дозвола из става 1. овог члана издаје се на период од пет година. 

*Службени гласник РС, број 90/2007
Упис у Регистар увозника дувана, обрађеног дувана, односно дуванских 
производа
*Службени гласник РС, број 90/2007
Члан 54.
Упис у Регистар увозника дувана, обрађеног дувана, односно дуванских 
производа врши се по захтеву лица које је добило дозволу за увоз дувана, 
обрађеног дувана, односно дуванских производа, у складу са овим законом.
Захтев из става 1. овог члана подноси се у року од 30 дана од дана достављања 
дозволе за увоз дувана, обрађеног дувана, односно дуванских производа.
За упис у Регистар увозника дувана, обрађеног дувана, односно дуванских 
производа плаћа се накнада у висини од 9.943.705,12 динара, а средства 
остварена од те накнаде приход су буџета Републике.
Износ накнаде из става 3. овог члана усклађује се полугодишње са 
индексом 
потрошачких цена, према подацима органа надлежног за послове статистике.
Влада објављује усклађени износ накнаде из става 4. овог члана.
Ималац дозволе за увоз дувана, обрађеног дувана, односно дуванских производа 
може да плати накнаду из става 3. овог члана у пет једнаких годишњих рата.
Лице из става 6. овог члана дужно је да сваку наредну рату плати најкасније 
три дана пре истека рока од једне године од дана уплате претходне рате, 
усклађену са индексом потрошачких цена.
Уз захтев из става 1. овог члана прилаже се доказ о уплати накнаде из става 
3. овог члана. 
Управа је дужна да у року од 15 дана од дана пријема захтева за упис у 
Регистар увозника дувана, обрађеног дувана, односно дуванских производа донесе 
решење.
Решење из става 9. овог члана је коначно у управном поступку.
Уписом у Регистар увозника дувана, обрађеног дувана, односно дуванских 
производа, увозник дувана, обрађеног дувана, односно дуванских производа може 
да отпочне да обавља делатност увоза дувана, обрађеног дувана, односно 
дуванских производа. 
*Службени гласник РС, број 90/2007
**Службени гласник РС, број 36/2011 
***Сужбени гласник РС, број 8/2017
Обнављање дозволе за увоз дувана, обрађеног дувана, односно дуванских 
производа
*Службени гласник РС, број 90/2007 
Члан 55.
Увозник дувана, обрађеног дувана, односно дуванских производа може да обнови 
дозволу за увоз дувана, обрађеног дувана, односно дуванских производа, 
подношењем захтева најкасније 60 дана пре истека рока важења постојеће дозволе.
Обнављање дозволе из става 1. овог члана врши се под условима и на начин 
прописаним за њено издавање, уз достављање доказа о 
уплати накнаде из члана 54. став 3. овог закона, односно накнаде из члана 54. 
став 6. овог закона.
Управа је дужна да у року од 30 дана од дана поношења захтева за обнављање 
дозволе, а најкасније до дана истека рока важења постојеће дозволе, одлучи по 
захтеву.
Ако Управа не одлучи по захтеву у року из става 3. овог члана, увозник 
дувана, обрађеног дувана, односно дуванских производа има право да настави да 
обавља делатност увоза дувана, обрађеног дувана, односно дуванских производа у 
складу са постојећом дозволом. 
*Службени гласник РС, број 90/2007
**Службени гласник РС, број 108/2013
Одузимање дозволе за увоз дувана, обрађеног дувана, односно дуванских 
производа
*Службени гласник РС, број 90/2007
Члан 56.
Дозвола за увоз дувана, обрађеног дувана, односно дуванских производа 
одузима се:
1) на захтев имаоца дозволе;
2) ако ималац дозволе престане да испуњава услове прописане овим законом за 
њено издавање; 
3) ако је одговорно лице имаоца дозволе, или одговорно лице у повезаном лицу 
са имаоцем дозволе, као и одговорно лице у правном лицу чији је правни следбеник 
ималац дозволе, правноснажно осуђено за кривично дело недозвољене трговине 
дуваном, обрађеним дуваном односно дуванским производима, односно ако су та 
лица кажњена за прекршај прописан овим законом;
4) ако ималац дозволе у прописаном року не поднесе захтев за упис у Регистар 
увозника дувана, обрађеног дувана, односно дуванских производа;
5) ако ималац дозволе не уплати наредну рату накнаде у року прописаном у 
члану 54. став 7. овог члана.
Надлежани орган дужан је да у року од осам дана од дана правноснажности 
одлуке из става 1. тачка 3) овог закона о томе обавести Управу.
Управа је дужна да најкасније у року од седам дана од дана пријема захтева, 
односно обавештења из ст. 1. и 2. овог члана, донесе решење о одузимању дозволе 
за увоз дувана, обрађеног дувана, односно дуванских производа.
Решење из става 3. овог члана је коначно у управном поступку.
Увозник дувана, обрађеног дувана, односно дуванских производа, са њим 
повезано лице, односно његов правни следбеник, којем је одузета дозвола за увоз 
дувана, обрађеног дувана, односно дуванских производа, не може поднети захтев 
за добијање те дозволе у периоду од три године од дана одузимања дозволе, осим у 
случају из става 1. тачка 1) овог члана.
У случају да увозник дувана, обрађеног дувана, односно дуванских производа 
својом одлуком престане да обавља делатност увоза дувана, 
обрађеног дувана, 
односно дуванских производа пре истека рока важења дозволе, преостали износ 
накнаде плаћен за добијање дозволе за увоз дувана, обрађеног дувана, односно 
дуванских производа, враћа се увознику дувана, обрађеног дувана, односно 
дуванских производа.
Увозник дувана, обрађеног дувана, односно дуванских производа ослобађа се 
обавезе плаћања преосталих рата накнаде из члана 54. став 7. овог закона.
Година у којој увозник дувана, обрађеног дувана, односно дуванских производа 
својом одлуком престане да обавља делатост увоза дувана, 
обрађеног дувана, 
односно дуванских производа, сматра се протеклом годином, без обзира када је у 
току године наступио прекид делатности. 
*Службени гласник РС, број 90/2007
Брисање из Регистра увозника дувана, 
обрађеног дувана, односно дуванских 
производа
*Службени гласник РС, број 90/2007
Члан 57.
Увозник дувана, обрађеног дувана, односно дуванских производа брише се из 
Регистра увозника дувана, обрађеног дувана, односно дуванских производа, и то:
1) у року од пет дана од дана истека рока важења дозволе;
2) у року од пет дана од дана правноснажности решења о одбијању захтева за 
обнављање дозволе или 
3) у року од 15 дана од дана достављања решења о одузимању дозволе. 

Управа доноси решење о брисању из Регистра увозника дувана, 
обрађеног 
дувана, односно дуванских производа.
Решење из става 2. овог члана коначно је у управном поступку.
Управа је дужна да у року од седам дана од дана доношења решења из става 2. 
овог члана о томе обавести иностраног произвођача дувана, 
обрађеног дувана или 
његовог овлашћеног дистрибутера, односно иностраног произвођача цигарета или 
његовог овлашћеног дистрибутера са којим је увозник дувана, 
обрађеног дувана, 
односно дуванских производа који је брисан из Регистра увозника дувана, 
обрађеног дувана, односно дуванских производа имао закључене уговоре, односно 
од кога је био овлашћен за дистрибуцију цигарета на тржишту Републике. 

*Службени гласник РС, број 90/2007
Обавезе увозника дувана, обрађеног дувана, односно дуванских производа
*Службени гласник РС, број 90/2007
Члан 58.
Увозник дувана, обрађеног дувана, односно дуванских производа који раскине 
уговор из члана 52. став 1. тачка 2. овог закона, дужан је да у писменој форми о 
томе обавести Управу најкасније у року од десет дана од дана раскида тог 
уговора.
Лице из става 1. овог члана, које у року од 30 дана од дана раскида уговора, 
не закључи нови уговор и не достави га Управи, брише се из Регистра увозника 
дувана, обрађеног дувана, односно дуванских производа. 
Увозник дувана и обрађеног дувана може да продаје дуван и обрађени дуван 
који увози, произвођачу дуванских производа који је уписан у Регистар 
произвођача дуванских производа или обрађивачу дувана који је уписан у Регистар 
обрађивача дувана.
Увозник дуванских производа може дуванске производе које увози да продаје 
само трговцу на велико дуванских производа који је уписан у Регистар трговаца на 
велико дуванским производима.
Код испоруке дувана, обрађеног дувана, односно дуванских производа забрањена 
је било каква дискриминација у погледу врсте и количине дувана, 
обрађеног 
дувана, односно дуванских производа. 
Дуван, односно обрађени дуван чији се промет не врши у 
складу са ставом 3. овог члана сматраће се дуваном за пушење и осталим дуванским 
прерађевинама (резани дуван) у смислу закона којим се уређује област акциза.
*Службени гласник РС, број 90/2007
**Службени гласник РС, број 108/2013
5. Извозник дувана, обрађеног дувана, односно дуванских производа 

*Службени гласник РС, број 90/2007
Услови 
Члан 59.
Извозом дувана, обрађеног дувана, односно дуванских производа може да се 
бави привредни субјект, који испуњава следеће услове:
1) да је уписан у одговарајући регистар код органа 
надлежног за регистрацију за обављање спољнотрговинског промета;
2) да одговорно лице у привредном субјекту у последње три године које 
претходе дану подношења захтева није на територији Републике правноснажно 
осуђено за кривично дело недозвољене трговине дуваном, 
обрађеним дуваном, 
односно дуванским производима.
Испуњеност услова из става 1. овог члана утврђује Управа на захтев привредног 
субјекта.
Уз захтев из става 2. овог члана прилажу се следећи докази:
1) извод из регистра у којем је привредни субјекат регистрован; 

2) уверење о неосуђиваности које не може бити старије од 30 дана пре дана 
подношења захтева.
По захтеву из става 2. овог члана Управа доноси закључак или решење.
Закључком се одбацује непотпун захтев, а решењем се одбија захтев или издаје 
дозвола за обављање делатности извоза дувана, обрађеног дувана, односно 
дуванских производа.
Против закључка из става 5. овог члана може се изјавити жалба министру 
надлежном за послове финансија, у року од 15 дана од дана достављања закључка.
Решење из става 5. овог члана је коначно у управном поступку. 
*Службени гласник РС, број 90/2007
**Службени гласник РС, број 95/2010
Рок важења дозволе
Члан 60.
Решење којим се издаје дозвола за обављање делатности извоза дувана, 
обрађеног дувана, односно дуванских производа (у даљем тексту: дозвола за извоз 
дувана, обрађеног дувана, односно дуванских производа) садржи и рок на који се 
дозвола издаје. 
Дозвола из става 1. овог члана издаје се на период на пет година. 

*Службени гласник РС, број 90/2007
Упис у Регистар извозника дувана, обрађеног дувана, односно дуванских 
производа
*Службени гласник РС, број 90/2007
Члан 61.
Упис у Регистар извозника дувана, обрађеног дувана, односно дуванских 
производа врши се по захтеву лица које је добило дозволу за извоз дувана, 
обрађеног дувана, односно дуванских производа, у складу са овим законом.
Захтев из става 1. овог члана подноси се у року од 30 дана од дана достављања 
дозволе.
Управа је дужна да у року од 15 дана од дана пријема захтева за упис у 
Регистар извозника дувана, обрађеног дувана, односно дуванских производа донесе 
решење.
Решење из става 3. овог члана је коначно у управном поступку.
Уписом у Регистар извозника дувана, обрађеног дувана, односно дуванских 
производа, извозник дувана, обрађеног дувана, односно дуванских производа може 
да отпочне да обавља делатност извоза дувана, обрађеног дувана, односно 
дуванских производа. 
*Службени гласник РС, број 90/2007
Обнављање дозволе за извоз дувана, обрађеног дувана, односно дуванских 
производа
*Службени гласник РС, број 90/2007
Члан 62.
Извозник дувана, обрађеног дувана, односно дуванских производа може да 
обнови дозволу за извоз дувана, обрађеног дувана, односно дуванских производа 
подношењем захтева најкасније 60 дана пре истека рока важења постојеће дозволе.
Обнављање дозволе из става 1. овог члана врши се под условима и на начин 
прописаним за њено издавање.
Управа је дужна да у року од 30 дана од дана поношења захтева за обнављање 
дозволе, а најкасније до дана истека рока важења постојеће дозволе, одлучи по 
захтеву.
Решење из става 3. овог члана је коначно у управном поступку. 
Ако Управа не одлучи по захтеву у року из става 3. овог члана, извозник 
дувана, обрађеног дувана, односно дуванских производа има право да обавља 
делатност извоза дувана, обрађеног дувана, односно дуванских производа у складу 
са постојећом дозволом. 
*Службени гласник РС, број 90/2007
Одузимање дозволе за извоз дувана, обрађеног дувана, односно дуванских 
производа
*Службени гласник РС, број 90/2007
Члан 63.
Дозвола за извоз дувана, обрађеног дувана, односно дуванских производа 
одузима се:
1) на захтев имаоца дозволе;
2) ако ималац дозволе престане да испуњава услове прописане овим законом за 
њено издавање;
3) ако је одговорно лице имаоца дозволе правноснажно осуђено за кривично дело 
недозвољене трговине дуваном, обрађеним дуваном, односно дуванским производима;
4) ако је ималац дозволе правноснажно кажњен за прекршај прописан овим 
законом;
5) ако ималац дозволе у прописаном року не поднесе захтев за упис у Регистар 
извозника дувана, обрађеног дувана, односно дуванских производа.
Надлежни орган је дужан да у року од осам дана од дана правноснажности одлуке 
из става 1. тач. 3) и 4) овог члана о томе обавести Управу.
Управа је дужна да најкасније у року од седам дана од дана пријема захтева, 
односно обавештења из ст. 1. и 2. овог члана, донесе решење о одузимању дозволе 
за извоз дувана, обрађеног дувана, односно дуванских производа.
Решење из става 3. овог члана је коначно у управном поступку. 
*Службени гласник РС, број 90/2007
Брисање из Регистра извозника дувана, 
обрађеног дувана, односно дуванских 
производа
*Службени гласник РС, број 90/2007
Члан 64.
Извозник дувана, обрађеног дувана, односно дуванских производа брише се из 
Регистра извозника дувана, обрађеног дувана, односно дуванских производа, и то:
1) у року од пет дана од дана истека рока важења;
2) у року од пет дана од дана правноснажности решења о одбијању захтева за 
обнављање дозволе или
3) у року од 15 дана од дана достављања решења о одузимању дозволе. 

Управа доноси решење о брисању из Регистра извозника дувана, 
обрађеног 
дувана, односно дуванских производа.
Решење из става 2. овог члана је коначно у управном поступку. 
*Службени гласник РС, број 90/2007
Обавезе извозника дувана, обрађеног дувана, односно 
дуванских производа
*Службени гласник РС, број 108/2013
Члан 64а
Извозник дувана, обрађеног дувана, односно дуванских 
производа који је ради извоза набавио дуван, односно обрађени дуван од лица 
уписаног у одговарајући регистар у складу са овим законом, дужан је да изврши 
извоз ових производа.
Дуван, односно обрађени дуван чији се промет врши 
супротно ставу 1. овог члана сматраће се дуваном за пушење и осталим дуванским 
прерађевинама (резани дуван) у смислу закона којим се уређује област акциза.
*Службени гласник РС, број 108/2013
VI. ПОСЕБНЕ ОДРЕДБЕ 
Упис у друге регистре 
Члан 65.
Привредни субјект може да се упише у више регистара који се воде у складу са 
овим законом, ако испуњава услове за упис у сваки од регистара.
Привредни субјект који је приликом уписа у један од регистара који се воде у 
складу са овим законом платио накнаду за упис у тај регистар, приликом уписа у 
други регистар не плаћа накнаду за упис. 
Брисање из свих регистара, односно Евиденционе листе 
Члан 66.
Привредни субјект који је истовремено уписан у више регистара, односно 
Евиденциону листу, брише се из тих регистара, односно Евиденционе листе у 
случају када је брисање из првог регистра извршено на основу решења којим је 
дозвола за обављање одговарајуће делатности прописане овим законом одузета због 
правноснажно утврђене кривичне одговорности власника чији удео у привредном 
субјекту прелази 10% капитала имаоца дозволе, лица овлашћеног за заступање 
имаоца дозволе, одговорног лица имаоца дозволе, одговорног лица у повезаном лицу 
са имаоцем дозволе, одговорног лица у правном лицу чији је правни следбеник 
ималац дозволе за кривично дело због недозвољеног обављања делатности 
производње, обраде и промета дувана, обрађеног дувана, односно дуванских 
производа. 
*Службени гласник РС, број 90/2007
Забрана производње, обраде и промета дувана, обрађеног 
дувана, односно дуванских производа
*Службени гласник РС, број 108/2013
Члан 66а
Забрањена је производња, обрада и промет дувана, 
обрађеног дувана, односно дуванских производа супротно одредбама овог закона.
Дуван, односно обрађени дуван чији се промет врши 
супротно одредбама овог закона сматраће се дуваном за пушење и осталим дуванским 
прерађевинама (резани дуван) у смислу закона којим се уређује област акциза.
*Службени гласник РС, број 108/2013
Забрана куповине, односно набавке семена дувана, односно 
расада дувана
*Службени гласник РС, број 108/2013
Члан 66б
Забрањена је куповина, односно набавка семена дувана, 
односно расада дувана супротно члану 8. став 4. овог закона.
*Службени гласник РС, број 108/2013
Промет дуванских производа 
Члан 67.
Произвођач, односно увозник дуванских производа дужан је да пре стављања у 
промет дуванских производа, одреди малопродајне цене тих производа и пријави их 
Управи.
Лица из става 1. овог члана дужна су да Управи пријаве и сваку промену 
малопродајних цена дуванских производа пре њиховог стављања у промет.
Забрањена је продаја дуванских производа по малопродајним ценама различитим 
од цена одређених на начин из става 1. овог члана.
Малопродајне цене из става 1. овог члана морају да буду истакнуте на или у 
малопродајном објекту трговине на мало, тако да су јасно видљиве за потрошаче 
дуванских производа. 
Изузетно од става 1. овог члана произвођач, односно 
увозник дуванских производа није дужан да пре стављања у промет одреди и пријави 
малопродајне цене дуванских производа, када се ти производи отпремају ради 
продаје у авионима и бродовима који саобраћају на међународним линијама, као и 
на производе који се отпремају у слободне царинске продавнице отворене на 
ваздухопловним пристаништима отвореним за међународни саобраћај на којима је 
организована пасошка и царинска контрола ради продаје путницима у складу са 
царинским прописима.
*Службени гласник РС, број 95/2010
Објављивање решења о упису у регистре и објављивање акта о 
одређивању малопродајне цене дуванских производа
*Службени гласник РС, број 90/2007
Члан 68.
Решења о упису у регистре који се воде у складу са 
овим законом, као и акт о одређивању малопродајне цене из члана 67. став 1. овог 
закона, објављују се у „Службеном гласнику Републике Србије”.
О објављивању решења из става 1. овог члана стара се Управа, а трошкове 
објављивања, уплатом новчаних средстава на рачун ЈП „Службени гласник”, 
Београд, сноси лице коме је издато решење које се објављује.
Акт о одређивању малопродајних цена дуванских 
производа из става 1. овог члана на објављивање доставља произвођач, односно 
увозник дуванских производа, са доказом да је Управи извршена пријава те цене, 
који сноси и трошкове објављивања.
*Службени гласник РС, број 90/2007
**Службени гласник РС, број 95/2010
Брисан је назив главе VII. (види члан 2. Закона - 93/2012-20)
Члан 69.
Брисан је (види члан 2. Закона - 93/2012-20)
Члан 70.
Брисан је (види члан 2. Закона - 93/2012-20)
VIII. ЗАБРАНА ПРОДАЈЕ ДУВАНСКИХ ПРОИЗВОДА, ВРСТЕ ПОДАТАКА НА ПАКОВАЊУ И 
ОБЕЛЕЖАВАЊЕ ПАКОВАЊА ДУВАНСКИХ ПРОИЗВОДА 
Забрана продаје дуванских производа 
Члан 71.
Забрањена је:
1) продаја дуванских производа малолетним лицима;
2) продаја дуванских производа у трговинама на мало путем самопослуживања 
купаца;
3) продаја на мало дуванских производа путем аутомата (вендинг машина);
4) производња и продаја слаткиша, грицкалица, односно играчака у облику 
дуванских производа.
Члан 72.
Забрањена је производња, увоз и продаја цигарета у паковању које садржи мање 
од 20 комада цигарета. 
Подаци о саставу дуванских производа и обележавање дуванских производа 

Члан 73.
Свака паклица, односно групно паковање дуванских производа из члана 2. став 
1. тачка 3) овог закона мора бити обележена и садржати податке у складу са овим 
законом, односно прописима о условима у погледу здравствене исправности предмета 
опште употребе који се могу стављати у промет.
Обележавање дуванских производа из члана 2. став 1. тачка 3) овог закона врше 
произвођачи, односно увозници дуванских производа. 
Члан 74.
Од 1. јануара до 31. децембра 2006. године, цигарете у промету на територији 
Републике не могу да садрже више од:
1) 16 mg катрана по цигарети;
2) 1,5 mg никотина по цигарети;
3) 15 mg угљен моноксида по цигарети.
Од 1. јануара до 31. децембра 2007. године, цигарете у промету на територији 
Републике не могу да садрже више од:
1) 14 mg катрана по цигарети;
2) 1,4 mg никотина по цигарети;
3) 14 mg угљен моноксида по цигарети.
Од 1. јануара до 31. децембра 2008. године, цигарете у промету на територији 
Републике не могу да садрже више од:
1) 12 mg катрана по цигарети;
2) 1,3 mg никотина по цигарети;
3) 13 mg угљен моноксида по цигарети.
Од 1. јануара до 31. децембра 2009. године, цигарете у промету на територији 
Републике не могу да садрже више од:
1) 10 mg катрана по цигарети;
2) 1,2 mg никотина по цигарети;
3) 12 mg угљен моноксида по цигарети.
Од 1. јануара до 31. децембра 2010. године, цигарете у промету на територији 
Републике не могу да садрже више од:
1) 10 mg катрана по цигарети;
2) 1,1 mg никотина по цигарети;
3) 11 mg угљен моноксида по цигарети.
Од 1. јануара 2011. године, цигарете у промету на територији Републике не 
могу да садрже више од:
1) 10 mg катрана по цигарети;
2) 1 mg никотина по цигарети;
3) 10 mg угљен моноксида по цигарети. 
Члан 75.
Од 1. јануара 2006. године ниво катрана, никотина и угљен моноксида биће 
мерен на основу ISO стандарда 4387 за катран, 10315 за никотин и 8454 за угљен 
моноксид. 
Исправност означавања катрана, никотина и угљен моноксида на паковањима биће 
мерена на основу ISO стандарда 8243. 
Члан 76.
Подаци о нивоу катрана, никотина и угљен моноксида из члана 74. овог закона, 
морају бити одштампани на једној бочној страни паклице цигарета, односно групног 
паковања цигарета, који се стављају у промет у Републици, тако да покривају 
најмање 10% одговарајуће површине паковања цигарета, уоквирено са свих страна 
пуном црном линијом, дебљине 0,3 сантиметара, која је укључена у прописану 
површину, почев од 1. јануара 2007. године. 
Члан 77.
Свако појединачно и групно паковање дуванских производа у промету у 
Републици, осим дувана за жвакање и других дуванских производа који се не пуше, 
мора имати одштампано опште и посебно упозорење.
Опште упозорење из става 1. овог члана, које се примењује од 1. јануара 2007. 
године, гласи: „Пушење убија. Дувански дим штети људима у Вашој околини” и мора 
бити одштампано на предњој страни појединачног и групног паковања дуванских 
производа, тако да покрива најмање 30% предње површине паковања.
Посебно упозорење из става 1. овог члана гласи:
1) Пушење изазива рак плућа, рак усне, рак језика, рак гласних жица.
2) Пушачи ризикују да оболе од рака једњака, рака желуца, рака грлића 
материце, рака бешике и др.
3) Пушачи чешће болују од акутних и хроничних болести дисајних органа.
4) Деца пушача чешће болују од астме, упале грла и средњег уха.
5) Пушење изазива срчани и мождани удар.
6) Пушење изазива болести крвних судова као што су „пушачка нога” и 
импотенција.
7) Желите бебу? Труднице које пуше ризикују да изгубе бебу или оштете њено 
здравље.
8) Желите бебу? Пушење неповољно утиче на плодност код мушкараца и жена.
9) Деца се угледају на Вас! Деца пушача и сама чешће постају пушачи.
10) Пушење изазива зависност! Потражите стручну помоћ за одвикавање.
11) Пушење нарушава изглед и здравље Ваших зуба, коже, косе, ноктију и др.
Посебно упозорење из става 3. овог члана мора бити одштампано на полеђини 
појединачног и групног паковања дуванских производа тако да покрива најмање 40% 
површине полеђине паковања.
Текст општег и посебног упозорења из ст. 2. и 3. овог члана мора бити 
одштампан и утиснут на одговарајућем паковању, тако да попуни целу прописану 
површину на полеђини, односно предњој страни паковања, величином слова најмање 
12, јасно и видљиво исписан на белој подлози на српском језику, ћириличним 
писмом, задебљаним штампаним словима у црној боји (хелветика) и уоквирен са свих 
страна пуном црном линијом дебљине 0,3 сантиметра, која је укључена у прописану 
површину текста за опште и посебно упозорење.
Ако се цигаре и цигарилоси стављају у промет на територији Републике на 
комад, морају на паковању да имају исписану општу поруку на српском језику и 
ћирилицом, и то целом дужином производа јасним и видљивим словима у боји која 
има јасан контраст у односу на подлогу.
Изузетно од ст. 5. и 6. овог члана текст општег и 
посебног упозорења, односно опште поруке на дуванским производима, које 
произвођач, односно увозник тих производа отпрема ради продаје у авионима и 
бродовима који саобраћају на међународним линијама, као и на производе који се 
отпремају у слободне царинске продавнице отворене на ваздухопловним 
пристаништима отвoреним за међународни саобраћај на којима је организована 
пасошка и царинска контрола ради продаје путницима у складу са царинским 
прописима, може бити на страном језику.
Произвођач, односно увозник је дужан да за све дуванске производе из 
сопственог програма квартално мења посебно упозорење из става 3. овог члана, 
почев од 1. јануара 2007. године, с тим да свако упозорење употреби најмање 
један пут у периоду од три године.
На паковању и у називу марке дуванских производа, почев од 1. јануара 2007. 
године, забрањена је употреба текста, назива, жигова и симболичких и других 
знакова на српском или другом језику, који сугеришу да је тај дувански производ 
мање штетан од осталих дуванских производа, нарочито истицањем речи „низак 
проценат катрана”, „лак”, „ултра-лак”, „благ” и сл. 
*Службени гласник РС, број 95/2010
IX. НАДЗОР 
Члан 78.
Надзор над спровођењем овог закона и прописа донетих на основу њега врши 
министарство надлежно за послове пољопривреде, министарство надлежно за послове 
здравља, министарство надлежно за послове трговине и министарство надлежно за 
послове финансија.
Инспекцијски надзор министарства из става 1. овог члана врше преко надлежних 
републичких инспектора.
Министарство надлежно за послове финансија врши и контролу измиривања обавеза 
по основу јавних прихода, преко републичког органа надлежног за послове јавних 
прихода, у складу са законом којим се уређује порески поступак. 
Права и дужности фитосанитарног инспектора
*Службени гласник РС, број 108/2013
Члан 79.
Фитосанитарни инспектор има право и дужност, нарочито 
да проверава:
1) производњу типова и класа дувана;
2) коришћење семена дувана за производњу расада;
3) процес производње расада дувана, дувана у листу, 
квалитет и квантитет дувана у листу.
*Службени гласник РС, број 108/2013
Овлашћења фитосанитарног инспектора
*Службени гласник РС, број 108/2013
Члан 80.
Фитосанитарни инспектор је овлашћен да:
1) забрани производњу или нареди уништавање засада, 
ако се користи семе дувана које није произведено по прописима о семену;
2) забрани производњу дувана, ако утврди неправилности 
у обављању ових делатности;
3) покрене поступак за одузимање дозволе за производњу 
дувана, ако ималац дозволе престане да испуњава услове прописане за њено 
издавање;
4) одузме дуван који је произведен или стављен у 
промет супротно одредбама овог закона;
5) уништи расад дувана и расађеног дувана који је 
произведен или стављен у промет супротно одредбама овог закона;
6) нареди вођење и достављање евиденције и извештаја 
на прописан начин.
У случају одузимања дувана, као и уништавања засада, 
расада и расађеног дувана, фитосанитарни инспектор доноси решење о одузимању и 
уништавању у року од три дана од дана њиховог одузимања односно уништавања.
Трошкове који настану приликом одузимања дувана, 
уништавања расада и расађеног дувана, сноси лице од којег је дуван одузет, 
односно расад и расађени дуван уништен.
*Службени гласник РС, број 108/2013
Права и дужности пољопривредног инспектора
*Службени гласник РС, број 108/2013
Члан 80а
Пољопривредни инспектор има право и дужност, нарочито 
да проверава:
1) процес производње обрађеног дувана;
2) количину купљеног дувана у листу по типовима и 
класама дувана од произвођача дувана;
3) количину обрађеног дувана по типовима и класама;
4) услове за обраду дувана и евиденцију коју води 
обрађивач дувана;
5) услове за производњу дуванских производа, квалитет 
и квантитет дуванских производа у унутрашњем промету;
6) важење дозволе за обраду дувана, односно производњу 
дуванских производа, вођење и достављање евиденција и извештаја, у складу са 
овим законом.
*Службени гласник РС, број 108/2013
Овлашћења пољопривредног инспектора
*Службени гласник РС, број 108/2013
Члан 80б
Пољопривредни инспектор је овлашћен да:
1) забрани обраду дувана, ако утврди неправилности у 
обављању ове делатности;
2) покрене поступак за одузимање дозволе за обраду 
дувана, односно производњу дуванских производа, ако ималац дозволе престане да 
испуњава услове прописане за њено издавање;
3) забрани промет дуванских производа, ако су стављени 
у промет супротно одредбама овог закона;
4) нареди вођење и достављање евиденције и извештаја 
на прописан начин.
*Службени гласник РС, број 108/2013
Права и дужности републичког санитарног инспектора 
Члан 81.
Републички санитарни инспектор има право и дужност да врши санитарни надзор 
који, нарочито обухвата преглед:
1) просторија у којима се производе, обрађују, чувају и продају дуван и 
дувански производи;
2) постројења, уређаја и прибора који служе за обраду дувана и производњу 
дуванских производа;
3) лица која на радним местима у производњи и промету, долазе у додир са 
дуваном и производима од дувана;
4) здравствену исправност и састав дувана и дуванских производа;
5) превозних средстава и амбалаже који служе за стављање дувана и дуванских 
производа у промет. 
Овлашћења републичког санитарног инспектора 
Члан 82.
У вршењу санитарног надзора из члана 81. овог закона републички санитарни 
инспектор овлашћен је да предузме све мере утврђене законом којим се уређује 
здравствена исправност животних намирница и предмета опште употребе и законом 
којим се уређује санитарни надзор.
Републички санитарни инспектор је дужан да покрене поступак за одузимање 
дозволе за обраду дувана, односно производњу дуванских производа, као и за 
трговину на велико и мало дуванским производима, ако ималац дозволе престане да 
испуњава услове прописане за њено издавање. 
Права и дужности републичког тржишног инспектора 
Члан 83.
Републички тржишни инспектор има право и дужност, нарочито да:
1) врши преглед просторија у којима се стављају у промет дувански производи;
2) врши преглед пословних књига, дозвола за трговину на велико и трговину на 
мало дуванским производима, као и дозвола за увоз и извоз дувана, 
обрађеног 
дувана, односно дуванских производа, евиденција и друге документације о 
пословању привредног субјекта, као и друге податке који се односи на промет 
дуванским производима;
3) врши контролу цена дуванских производа, посебних ознака из члана 51. овог 
закона, испуњености услова за обављање делатности трговаца на велико и мало 
дуванским производима, као и испуњеност услова у погледу обележавања и састава 
дуванских производа из чл. 73–77. овог закона;
4) узима писане и усмене изјаве од одговорних лица у привредном субјекту, као 
и од других лица, о чињеницама које су од значаја за пословање које се односи на 
промет дуванским производима. 
*Службени гласник РС, број 90/2007
Овлашћења републичког тржишног инспектора 
Члан 84.
Републички тржишни инспектор овлашћен је да предузме све мере утврђене 
законом којим се уређују услови за обављање промета робе, вршење услуга у 
промету робе и инспекцијски надзор.
Републички тржишни инспектор је дужан да покрене поступак за одузимање 
дозволе за трговину на велико и мало дуванским производима, као и дозволу за 
увоз и извоз дуванских производа (дувана, обрађеног дувана) ако ималац дозволе 
престане да испуњава услове прописане овим законом за њено издавање. 

*Службени гласник РС, број 90/2007
Трошкови утврђивања испуњености услова 
Члан 85.
Трошкове за утврђивање испуњености услова прописаних овим законом сноси 
подносилац захтева.
Трошкови из става 1. овог члана утврђују се у складу са прописима о 
утврђивању накнада трошкова у управном поступку. 
X. КАЗНЕНЕ ОДРЕДБЕ 
Прекршаји произвођача дувана 
Члан 86.
Новчаном казном од 100.000 динара до 
2.000.000 динара казниће се за 
прекршај правно лице, ако:
1) у прописаном року не пријави сваку промену података уписаних у Регистар 
произвођача дувана (члан 5. став 4);
2) не води евиденцију и у прописаном року не достави извештај, односно 
тражене податке (члан 7);
3) за производњу расада од дувана користи семе које није произведено у складу 
са прописима о семену (члан 8. став 3);
4) врши производњу дувана супротно условима из члана 9. став 1. овог закона;
5) стави у промет дуван супротно члану 16a стaв 1. 
овог закона.
За прекршај из става 1. овог члана казниће се одговорно лице у правном лицу 
новчаном казном од 5.000 динара до 
150.000 динара.
За прекршај из става 1. овог члана казниће се предузетник новчаном казном од 
10.000 динара до 500.000 динара.
Новчаном казном од 5.000 динара до 150.000 динара 
казниће се за прекршај физичко лице – произвођач дувана, ако:
1) производи дуван супротно члану 9. став 9. овог 
закона;
2) продаје дуван супротно члану 16а став 2. овог 
закона.
*Службени гласник РС, број 108/2013
Прекршаји обрађивача дувана 
Члан 87.
Новчаном казном од 100.000 динара до 
2.000.000 динара казниће се за 
прекршај правно лице, ако:
1) у прописаном року не пријави сваку промену података уписаних у Регистар 
обрађивача дувана (члан 5. став 4);
2) не води евиденцију и у прописаном року не достави извештај, односно 
тражене податке (члан 7);
3) брисана је (види члан 20. Закона - 108/2013-5)
4) врши обраду дувана и превоз дувана супротно условима из члана 17. овог 
закона;
5) не обезбеди стручно руковођење процесом производње и обраде дувана (члан 
23);
6) стави у промет обрађени дуван супротно члану 25a 
став 1. овог закона.
За прекршај из става 1. овог члана казниће се одговорно лице у правном лицу 
новчаном казном од 5.000 динара до 
150.000 динара.
За прекршај из става 1. овог члана казниће се предузетник новчаном казном од 
10.000 динара до 500.000 динара. 
*Службени гласник РС, број 108/2013
Прекршаји произвођача дуванских производа 
Члан 88.
Новчаном казном од 100.000 динара до 
2.000.000 динара казниће се за 
прекршај правно лице, ако:
1) у прописаном року не пријави сваку промену података уписаних у Регистар 
произвођача дуванских производа (члан 5. став 4);
2) не води евиденцију и у прописаном року не достави извештај, односно 
тражене податке (члан 7);
3) брисана је (види члан 21. Закона - 108/2013-5)
4) врши производњу дуванских производа супротно условима из члана 29. овог 
закона;
5) не обезбеди стручно руковођење процесом производње (члан 36. став 1);
6) врши промет дуванских производа,  односно 
обрађеног дувана супротно 
члану 36. ст. 3, 4. и 5. овог закона;
7) стави у промет дуванске производе који нису као његови уписани у Регистар 
о маркама дуванских производа (члан 37);
8) се у производњи дуванских производа не придржава података наведених у 
захтеву за разврставање дуванских производа и уписа у Регистар о маркама 
дуванских производа (члан 37. став 4);
9) врши промет дуванских производа супротно члану 67. ст. 1.и 2. овог закона;
10) производи цигарете у паковању мањем од 20 комада (члан 72);
11) сваку паклицу, односно групно паковање дуванских производа не обележи у 
складу са овим законом (чл. 73, 76. и 77);
12) се у производњи цигарета не придржава прописаног састава (члан 74).
За прекршај из става 1. овог члана казниће се одговорно лице у правном лицу 
новчаном казном од 5.000 динара до 
150.000 динара.
За прекршај из става 1. овог члана казниће се предузетник новчаном казном од 
10.000 динара до 500.000 динара. 
*Службени гласник РС, број 90/2007
**Службени гласник РС, број 108/2013
Прекршаји трговаца на велико дуванским производима 
Члан 89.
Новчаном казном од 100.000 динара до 
2.000.000 динара казниће се за 
прекршај правно лице, ако:
1) у прописаном року не пријави сваку промену података уписаних у Регистар 
трговаца на велико дуванским производима (члан 5. став 4);
2) не води евиденцију и у прописаном року не достави тражене податке (члан 
7);
3) врши трговину на велико дуванским производима супротно условима из члана 
38. ст. 1. и 2. овог закона;
4) врши промет дуванских производа супротно члану 44. овог закона;
5) врши промет дуванских производа супротно члану 67. став 3. овог закона; 

6) продаје дуванске производе супротно члану 71. овог закона;
7) продаје цигарете у паковању мањем од 20 комада (члан 72).
За прекршај из става 1. овог члана казниће се одговорно лице у правном лицу 
новчаном казном од 5.000 динара до
150.000 динара.
За прекршај из става 1. овог члана казниће се предузетник новчаном казном од 
10.000 динара до 500.000 динара. 
*Службени гласник РС, број 108/2013
Члан 89а
Новчаном казном у износу који одговара 25% укупног 
оствареног промета цигарета у претходних шест месеци казниће се за прекршај 
трговац на велико дуванским производима ако не изврши попис затечених залиха 
цигарета при свакој промени износа акцизе на цигарете, укључујући и промену 
минималне акцизе на цигарете и не достави пописну листу Управи у прописаном 
року.
*Службени гласник РС, број 93/2012
Прекршаји трговаца на мало дуванским производима 
Члан 90.
Новчаном казном од 100.000 динара до 
2.000.000 динара казниће се за 
прекршај правно лице, ако:
1) у прописаном року не пријави сваку промену података уписаних у Евиденциону 
листу трговаца на мало дуванским производима (члан 6. став 1. тачка 2);
2) не води евиденцију и ако у прописаном року не достави тражене податке 
(члан 7);
3) врши трговину на мало дуванским производима супротно чл. 45. и 49. овог 
закона;
4) малопродајни објекат, односно хјумидор не означи на начин прописан овим 
законом (члан 51);
5) врши промет дуванских производа супротно члану 67. ст. 3. и 4. овог 
закона; 
6) врши продају дуванских производа супротно члану 71. овог закона;
7) продаје цигарете у паковању мањем од 20 комада (члан 72).
За прекршај из става 1. овог члана казниће се одговорно лице у правном лицу 
новчаном казном од 5.000 динара до
150.000 динара.
За прекршај из става 1. овог члана казниће се предузетник новчаном казном од 
10.000 динара до 500.000 динара. 
*Службени гласник РС, број 108/2013
Прекршаји увозника дувана, обрађеног дувана, односно дуванских производа 

*Службени гласник РС, број 90/2007
Члан 91.
Новчаном казном од 100.000 динара до 
2.000.000 динара казниће се за 
прекршај правно лице, ако:
1) у прописаном року не пријави сваку промену података уписаних у Регистар 
увозника дувана, обрађеног дувана, односно дуванских производа (члан 5. став 
4);
2) не води евиденцију и у прописаном року не достави тражене податке (члан 
7);
3) брисана је (види члан 24. Закона - 108/2013-5)
4) стави у промет дуванске производе који нису као његови уписани у Регистар 
о маркама дуванских производа (члан 37. став 1);
5) се у увозу дуванских производа не придржава података наведених у захтеву 
за разврставање дуванских производа и уписа у Регистар о маркама дуванских 
производа (члан 37. ст. 2. и 3);
6) врши увоз супротно условима из члана 52. ст. 1. и 2. овог закона;
7) врши продају дувана, обрађеног дувана, односно дуванских производа 
супротно члану 58. ст. 3. и 4. овог закона;
8) врши промет дуванских производа супротно члану 67. ст. 1. и 2. овог 
закона;
9) увози цигарете у паковању мањем од 20 комада (члан 72);
10) свака паклица, односно групно паковање дуванских производа које увози 
није обележено у складу са овим законом (чл. 73, 76. и 77);
11) увози дуванске производе који нису произведени у саставу прописаним 
чланом 74. овог закона.
За прекршај из става 1. овог члана казниће се одговорно лице у правном лицу 
новчаном казном од 5.000 динара до 
150.000 динара. 
За прекршај из става 1. овог члана казниће се 
предузетник новчаном казном од 10.000 динара до 500.000 динара.
*Службени гласник РС, број 90/2007
**Службени гласник РС, број 108/2013
Прекршаји извозника дувана, обрађеног дувана, односно дуванских производа 

*Службени гласник РС, број 90/2007
Члан 92.
Новчаном казном од 100.000 динара до 
2.000.000 динара казниће се за 
прекршај правно лице, ако:
1) у прописаном року не пријави сваку промену података уписаних у Регистар 
извозника дувана, обрађеног дувана, односно дуванских производа (члан 5. став 
4);
2) не води евиденције и у прописаном року не достави тражене податке (члан 
7);
3) брисана је (види члан 25. Закона - 108/2013-5)
4) врши извоз супротно условима из члана 59. став 1. овог закона;
5) поступи супротно одредби члана 64а став 1. овог 
закона.
За прекршај из става 1. овог члана казниће се одговорно лице у правном лицу 
новчаном казном од 5.000 динара до 
150.000 динара. 
За прекршај из става 1. овог члана казниће се 
предузетник новчаном казном од 10.000 динара до 500.000 динара.
*Службени гласник РС, број 90/2007
**Службени гласник РС, број 108/2013
Прекршаји нерегистрованог обављања делатности 
Члан 93.
Новчаном казном од 100.000 динара до 2.000.000 динара 
казниће се за прекршај правно лице ако набави семе дувана, односно расад дувана, 
производи, обрађује, односно врши промет дувана, односно обрађеног дувана, 
обавља делатност производње и промета дуванских производа, без уписа у 
одговорајући регистар, односно одговарајућу евиденциону листу (чл. 11, 19, 32, 
40, 45, 54, 61. и 66б).
За прекршај из става 1. овог члана казниће се 
одговорно лице у правном лицу новчаном казном од 5.000 динара до 150.000 динара.
За прекршај из става 1. овог члана казниће се 
предузетник новчаном казном од 10.000 динара до 500.000 динара.
За прекршај из става 1. овог члана казниће се физичко 
лице новчаном казном од 5.000 динара до 150.000 динара.
*Службени гласник РС, број 108/2013
XI. ПРЕЛАЗНЕ И ЗАВРШНЕ ОДРЕДБЕ 
Преузимање запослених, именованих лица, предмета, архиве, опреме и средстава 
за рад Агенције за дуван 
Члан 94.
Агенција за дуван основана Законом о дувану („Службени гласник РС”, број 
17/03) престаје са радом по истеку рока од 30 дана од дана ступања на снагу овог 
закона.
Даном престанка рада Агенције за дуван, запослене и именована лица у Агенцији 
за дуван, као и предмете, архиву, опрему и средства за рад преузима Министарство 
финансија – Управа за дуван. 
Предузећа и предузетници уписани у Регистар 
Члан 95.
Предузећа и предузетници који су до дана ступања на снагу овог закона уписани 
у регистре код Агенције за дуван, настављају да раде под условима под којима су 
уписани у те регистре, с тим што су дужни да поднесу пријаву за превођење у 
одговарајући регистар који води Управа за дуван, у року који не може бити дужи 
од 90 дана од дана ступања на снагу овог закона.
Произвођачи, односно увозници дуванских производа, чији су дувански производи 
до дана ступања на снагу овог закона разврстани и уписани у Регистар о маркама 
дуванских производа, дужни су да поднесу пријаву за превођење у одговарајући 
регистар који води Управа за дуван, у року који не може бити дужи од 90 дана од 
дана ступања на снагу овог закона.
За превођење у регистре из ст. 1. и 2. овог члана не плаћа се накнада.
Ако предузећа и предузетници не поднесу пријаву за превођење у регистре у 
року из ст. 1. и 2. овог члана, брисаће се из регистра у који су уписани. 

Усклађивање пословања са одредбама овог закона 
Члан 96.
Предузећа и предузетници који су до дана ступања на снагу овог закона уписани 
у одговарајући регистар код Агенције за дуван, односно који су добили одобрење 
за трговину на мало дуванским производима, дужни су да у року од 90 дана од дана 
ступања на снагу овог закона, ускладе своје пословање са одредбама овог закона.
Предузећа и предузетници који се баве делатностима које овај закон уређује, а 
који нису по одредбама Закона о дувану („Службени гласник РС”, број 17/03), 
уписани у регистре, могу да наставе да обављају ту делатност под условом да у 
року од 90 дана од дана ступања на снагу овог закона поднесу захтев за добијање 
дозволе за обављање делатности, у складу са овим законом.
Дозволе, односно одобрења за обављање делатности које су издате по одредбама 
Закона о дувану („Службени гласник РС”, број 17/03), важе до истека рока на који 
су издате.
Решења која су обрађивачима дувана издата приликом уписа у Регистар 
обрађивача дувана по одредбама Закона о дувану („Службени гласник РС”, број 
17/03), могу се одузети ако лица уписана у Регистар обрађивача дувана престану 
да испуњавају услове на основу којих су та решења донета.
Дозволе, односно одобрења из става 3. овог члана могу да се одузму ако имаоци 
дозволе, односно одобрења престану да испуњавају услове на основу којих су те 
дозволе, односно одобрења издата. 
Поступак јавног тендера 
Члан 97.
Поступак јавног тендера за добијање дозволе за обављање производње дуванских 
производа, који је започет по одредбама Закона о дувану („Службени гласник РС”, 
број 17/03), окончаће се по прописима на основу којих је јавни тендер расписан. 

Члан 98.
Цигарете из производног програма лица које није уписано у Регистар 
произвођача дуванских производа, а које је постало већински власник привредног 
субјекта које је добило дозволу за производњу дуванских производа по јавном 
тендеру из члана 97. овог закона, сматрају се цигаретама произведеним у земљи, 
под условом да се у привредном субјекту чије је то лице постало већински власник 
отпочне са производњом тих цигарета најкасније у року од годину дана од дана 
када је то лице постало већински власник.
Цигарете из производног програма већинског власника привредног субјекта 
уписаног у Регистар произвођача дуванских производа, а које се стављају у промет 
на тржиште Републике, сматрају се цигаретама произведеним у земљи, под условом 
да се у привредном субјекту који је уписан у Регистар произвођача дуванских 
производа отпочне са производњом тих цигарета у року од годину дана од дана 
доношења акта из става 4. овог члана.
Лица из ст. 1. и 2. овог члана дужна су да Управи доставе преглед марки 
цигарета чији ће почетак производње организовати у року из ст. 1. и 2. овог 
члана.
Министар надлежан за послове финансија, на предлог Управе, одређује марке 
цигарета које се сматрају цигаретама произведеним у земљи од стране лица из ст. 
1. и 2. овог члана. 
Ако лица из става 3. овог члана не организују почетак производње цигарета у 
року из става 1. овог члана, дужна су да плате разлику између прописаног износа 
акцизе на цигарете из увоза и прописаног износа акцизе на цигарете произведене у 
земљи, увећане за износ законске затезне камате за период од дана извршеног 
увоза до дана наплате и то на све количине које су стављене у промет.
Министар надлежан за послове финансија ближе прописује инструменте обезбеђења 
за наплату разлике акцизе из става 5. овог члана, као и начин и поступак 
активирања инструмената обезбеђења. 
Члан 99.
Даном ступања на снагу овог закона цигарете из Решења о цигаретама других 
произвођача које се сматрају цигаретама произведеним у земљи од стране другог 
произвођача, које је донето на основу Правилника о начину и поступку утврђивања 
испуњености услова за цигарете других произвођача које се сматрају цигаретама 
произведеним у земљи („Службени гласник РС”, број 3/05), а које су стављене у 
промет на тржиште Републике, сматрају се цигаретама произведеним у земљи у 
смислу члана 2. тачка 4) овог закона, под условом: 
1) да је привредни субјект из члана 6. став 1. тач. 2) и 4) Правилника о 
начину и поступку утврђивања испуњености услова за цигарете других произвођача 
које се сматрају цигаретама произведеним у земљи, који је уписан у Регистар 
произвођача дуванских производа код Управе, отпочео у Републици са производњом 
цигарета из става 1. овог члана, у току важења Решења из става 1. овог члана;
2) да су марке цигарета из Решења из става 1. овог члана уписане у Регистар 
марки дуванских производа код Управе, у корист лица из тачке 1) овог става. 

Управа, на захтев лица из става 1. тач. 1) и 2) овог члана, а по претходној 
испуњености услова из става 1. тач. 1) и 2) овог члана, предлаже министру 
надлежном за послове финансија доношење новог Решења о цигаретама других 
произвођача које се сматрају цигаретама произведеним у земљи од стране другог 
произвођача. 
Члан 100.
Забрана производње, увоза и продаје цигарета из члана 72. овог закона важи од 
1. јануара 2010. године. 
Члан 101.
Изузетно од члана 29. став 1. тачка 7) овог закона, произвођачи дуванских 
производа обавезни су да годишње произведу или купе домаћи обрађени дуван, и то: 

1) у 2005. години у количини од 80% од прописане количине утврђене чланом 29. 
став 1. тачка 7) овог закона;
2) у 2006. години у количини од 90% од прописане количине утврђене чланом 29. 
став 1. тачка 7) овог закона. 
Подзаконска акта 
Члан 102.
До доношења подзаконских аката прописаних овим законом, примењују се 
подзаконска акта донета на основу Закона о дувану („Службени гласник РС”, број 
17/03). 
Подзаконска акта за спровођење овог закона донеће се у року од 30 дана од 
дана ступања на снагу овог закона. 
Престанак важења ранијег закона 
Члан 103.
Даном ступања на снагу овог закона престаје да важи Закон о дувану („Службени 
гласник РС”, број 17/03). 
Дан ступања на снагу 
Члан 104.
Овај закон ступа на снагу наредног дана од дана објављивања у „Службеном 
гласнику Републике Србије”. 
ОДРЕДБЕ КОЈЕ НИСУ УНЕТЕ У “ПРЕЧИШЋЕН ТЕКСТ” ЗАКОНА
Закон о изменама и допунама Закона o дувану: “Службени гласник РС”, број 
90/2007-4
 
Члан 9.
Привредно друштво, предузеће или предузетник који је уписан у Регистар 
произвођача дуванских производа, а које до дана ступања на снагу овог закона 
није произвело или откупило домаћи обрађени дуван у складу са чланом 29. тачка 
7) Закона о дувану („Службени гласник РС”, број 101/05), дужно је да до 31. 
децембра 2007. године, произведе или откупи домаћи обрађени дуван у количини од 
најмање 30% од сопствене годишње производње цигарета и других дуванских 
производа у Републици Србији, односно најмање 1.200 тона.  
Ако произвођач дуванских производа не испуни обавезу из става 1. овог члана, 
Влада, на предлог Управе, доноси решење којим се одузима дозвола за производњу 
дуванских производа, на начин прописан одредбом члана 34. Закона о дувану 
(„Службени гласник РС”, број 101/05).  
Изузетно од одредбе става 2. овог члана, ако произвођач дуванских производа 
не испуни обавезу из става 1. овог члана због наступања ванредних околности 
(поплава, суша, биљне болести и сл.), дужан је да у писаној форми о томе 
обавести Управу.  
Управа, по пријему обавештења из става 3. овог члана, утврђује стање залиха 
обрађеног домаћег дувана из претходне године и ако, по прибављеном мишљењу 
министарства надлежног за послове пољопривреде, утврди да су разлози неиспуњења 
обавезе оправдани, доноси решење о ослобађању произвођача дуванских производа од 
обавезе из става 1. овог члана.  
Члан 10.
Изузетно од одредбе члана 45. став 2. Закона о дувану („Службени гласник РС”, 
број 101/05), усклађивање накнаде за сваки малопродајни објекат са стопом раста 
цена на мало за друго полугодиште 2007. године, извршиће се у јануару 2008. 
године.
Члан 12.
Овај закон ступа на снагу осмог дана од дана објављивања у „Службеном 
гласнику Републике Србије”.
Закон о изменама и допунама Закона o дувану: “Службени гласник РС”, број 
93/2012-20
Овај закон ступа на снагу 1. октобра 2012. године, а одредбе чл. 1. и 3. овог 
закона примењиваће се од 1. јануара 2013. године.