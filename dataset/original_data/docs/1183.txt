Редакцијски пречишћен текст
 
 

На основу члана 11. Основног закона о промету и
смештају запаљивих течности и гасова („Службени лист СФРЈ“, бр. 10/65 и 25/70),
у сагласности са савезним секретаром за привреду, савезни секретар за унутрашње
послове прописује
 
 
ПРАВИЛНИК 

о изградњи постројења за запаљиве 
	течности и о ускладиштавању и претакању запаљивих течности
„Службени лист
СФРЈ", бр. 20. од 6. маја 1971, 23 од 27. маја 
1971 - исправка
 
 
Члан 1. 
Изградња
постројења за запаљиве течности и ускладиштавање и претакање запаљивих течности
чија је тачка запаљивости испод 100°С врши се на начин одређен Техничким
прописима о изградњи постројења за запаљиве течности и о ускладиштавању и
претакању запаљивих течности, који су одштампани уз овај правилник и чине његов
саставни део. 
 
Члан 2. 
Одредбе
овог правилника не односе се на ускладиштавање и претакање: 
1)
продуката и полупродуката од шпиритуса добијених дестилацијом, који садрже мање
од 82% алкохола а употребљавају се у домаћинству и козметици; 
2)
органских пероксида и њихових раствора; 
3)
уље за ложење код потрошача; 
4)
запаљивих течности које се употребљавају у рударству и за војне потребе; 
5)
раствора и хомогених смеша у неломљиве резервоаре чија је тачка запаљивости 230С
или већа, из којих се у нормалним условима не одвајају запаљиве течности, а
које према одобреном вискозиметру имају следеће време истицања: 
–
најмање 90 секунди; 
–
најмање 60 до 90 секунди, ако не садрже више од 60% запаљивих течности; 
–
најмање 25 до 60 секунди, ако не садрже више од 20% запаљивих течности. 
 
Члан 3. 
У
постојећим постројењима за запаљиве течности морају се мере обезбеђења
предвиђене одредбама овог правилника спровести у року од три године од дана
његовог ступања на снагу. 
 
Члан 4. 
Овај
правилник ступа на снагу осмог дана од дана објављивања у „Службеном листу
СФРЈ". 
 
 
П-бр. 22-57/14
5. априла 1971.
године
Београд
Савезни секретар
за унутрашње
послове,

Радовам Стијачић, с.
р.
 
 
 
 
ТЕХНИЧКИ ПРОПИСИ
О ИЗГРАДЊИ
ПОСТРОЈЕЊА ЗА ЗАПАЉИВЕ ТЕЧНОСТИ И О УСКЛАДИШТАВАЊУ И ПРЕТАКАЊУ ЗАПАЉИВИХ
ТЕЧНОСТИ 



1. 


ОБЈАШЊЕЊЕ
  ПОЈМОВА 




1.1


Ниже
  наведени појмови, у смислу ових прописа, имају следећа значења: 




1.2


Запаљиве
  течности су течности чије се паре пале у додиру са извором паљења, и које на
  температури од 35°С нису у чврстом или тестастом стању, а на температури од
  50°С имају парни притисак до 3 kp/cm2. 




1.3


Нестабилне
  течности су течности које у чистом стању као финални производи или због
  транспорта могу да полимеризирају, распадају се, кондензују или да постану
  самореактивне потресањем или променом притиска и температуре. 




1.4


Течности
  са карактеристиком избацивања (прекипљења) су течности које приликом горења у
  резервоару стварају топлотни талас који се шири према дну резервоара, услед
  чега присутна вода прокључа и избацује течност из резервоара. 




1.5


Температура
  запаљивости је најнижа температура на којој се изнад површине течности налази
  толико паре да у додиру са ваздухом ствара запаљиву смешу, а одређује се
  према југословенским стандардима В.Н. 8.601 од 1962. године, В.Н. 8.047 од
  1966. године и В.Н 8.048 од 1966. године. 




1.6


Постројење
  за запаљиве течности састоји се од резервоара или других затворених посуда,
  уређаја за претакање или других уређаја, који чине технолошку целину. 




1.7


Ускладиштавање
  запаљивих течности је свако трајно или привремено држање ових течности у
  резервоарима или затвореним посудама (боце, канте и бурад) код производње
  (складишта произвођача), дистрибуције (складишта дистрибутера) и потрошње
  (складишта потрошача). 




1.8


Отворени
  пламен је пламен који се ствара у покретним или непокретним уређајима
  сагоревањем чврстих, течних или гасовитих горива, као и усијавањем
  електричних проводника на местима која нису изолована од непосредних спољних
  утицаја. 




1.9


Зона
  опасности од избијања и ширења пожара је подручје на коме постоји могућност
  стварања запаљиве или експлозивне смеше паре течности са ваздухом тако да је
  способна за сагоревање. 




1.10


Атмосферски
  резервоар је резервоар чији је радни притисак једнак атмосферском притиску и
  не прелази вредност 0,5 kp/cm2 натпритиска. 




1.12


Посуда
  под притиском је посуда или резервоар чији је радни притисак већи од 1,0
  kp/cm2 натпритиска. 




1.13


Неломљиви
  резервоар је резервоар који при ускладиштавању, транспорту и руковању остаје
  непропусан под уобичајеним механичким утицајима. 




1.14


Ломљиви
  резервоар је резервоар израђен од ломљивог материјала, као што су керамика,
  стакло и други сличан материјал. 




1.15


Опрема
  резервоара је сва она опрема која је непосредно уграђена у резервоар и на
  резервоару и која са резервоаром чини функционалну целину. 




1.16


Задржачи
  пламена су направе које штите резервоар од продора пламена у његову
  унутрашњост. 




1.17


Боца
  за запаљиве течности је преносива затворена посуда чија запремина није већа
  од 5 l. 




1.18


Канта
  за запаљиве течности је преносива затворена посуда израђена од челичног лима
  или другог одговарајућег материјала резистентног на течност која се у њој
  налази, а чија запремина није већа од 50 l. 




1.19


Буре
  за запаљиве течности је преносива затворена посуда ваљкастог облика израђена
  од материјала наведеног у тачки 1.18 ових прописа, чија запремина није већа
  од 250 l. 




1.20
  


Претакалиште
  је посебно одређено место опремљено уређајима трајно постављеним за
  прикључивање транспортних цистерни или танкера, ради претакања запаљивих
  течности. 




1.21


Под
  претакањем запаљивих течности подразумева се претакање запаљивих течности из
  резервоара у транспортне цистерне (ауто-цистерне, вагон-цистерне, танкере и
  сл.) и затворене посуде или обрнуто. 




1.22


Одобрен
  (атестиран) резервоар или уређај односно одобрена (атестирана) опрема је
  сваки резервоар, уређај или опрема који су испитани од стране овлашћене
  домаће установе или признате иностране установе односно који одговарају
  југословенском стандарду. 




1.23


Поуздан
  уређај је уређај испитан и у пракси проверен од овлашћених стручњака. 




2. 


ОПШТЕ
  ОДРЕДБЕ О ЗАПАЉИВИМ ТЕЧНОСТИМА И ПОСТРОЈЕЊИМА ЗА ЗАПАЉИВЕ ТЕЧНОСТИ 




2.1


Запаљиве
  течности, у смислу ових прописа, деле се према температури запаљивости у три
  основне групе, и то: 





1)
  I група – течности чија је температура запаљивости испод 38°С; 





2) II група – течности
  чија је температура запаљивости од 38°С до 60°С; 





3) III група –
  течности чија је температура запаљивости преко 60°С до 100°С. 





Течности
  из I групе деле се на три подгрупе, и то: 





1) I1
  подгрупа – течности чија је температура запаљивости испод 23°С, а температура
  кључања испод 38°С; 





2) I2
  подгрупа – течности чија је температура запаљивости испод 23°С, а температура
  кључања преко 38°С; 





3) I3
  подгрупа – течности чија је температура запаљивости од 23°С до 38°С. 




2.2


Радне
  и друге организације (у даљем тексту: корисници) морају имати атест о
  температури запаљивости течности ускладиштених у њиховим постројењима издат
  од произвођача односно испоручиоца, и на захтев надлежног органа ставити га
  на увид. 




2.3


Ако
  у року који одреди надлежни орган, корисник постројења не стави на увид атест
  о температури запаљивости ускладиштене течности, надлежни орган може
  захтевати спровођење мера безбедности одређених за течности из подгрупе I1.
  




2.4


Резервоари,
  уређаји, инсталације и објекти унутар постројења за запаљиве течности морају
  бити прописно заштићени од статичког електрицититета и имати громобранску
  заштиту у складу са одредбама Правилника о техничким прописима о громобранима
  („Службени лист СФРЈ", бр. 13/68). 




2.5


Лица
  запошљена на ускладиштавању и претакању запаљивих течности морају бити
  обучена у правилном руковању уређајима и средствима за гашење пожара и морају
  упознати остале сигурносне мере. 




3.


ЗОНЕ
  ОПАСНОСТИ ОД ИЗБИЈАЊА ПОЖАРА 




3.1


Простор
  на коме се врши ускладиштавање или претакање запаљивих течности, зависно од
  степена опасности од избијања и ширења пожара, дели се на три зоне: 





–
  зону највеће опасности (зона I); 





–
  зону повећане опасности (зона II); 





–
  зону опасности (зона III). 




3.2


У
  зонама се не смеју налазити материје и уређаји који могу проузроковати пожар
  или омогућити његово ширење. 




3.3


У
  зонама је забрањено: 





1) држање
  отвореног пламена; 





2) рад са
  отвореним пламеном (заваривање и слично) и са ужареним предметима; 





3) пушење; 





4) употреба
  локомотива које имају ватрено ложиште; 





5) рад са алатом
  који варничи; 





6) постављање
  надземних електричних водова без обзира на напон. 




3.4


У
  зонама се на видним местима морају поставити натписи којима се упозорава на
  забране из тачке 3.3 ових прописа. 




3.5


При
  вршењу радова у зонама, осим редовног текућег одржавања, корисник постројења
  мора предузети прописане сигурносне мере. 




3.6


Извођење
  електричних инсталација у зонама I и II врши се у складу са тачком 8, а у
  зони III у складу са тачком 11. Прописа о електричним постројењима на
  надземним местима угроженим од експлозивних смеша (Додатак „Службеног листа
  СФРЈ", бр. 18/67), који су саставни део Правилника о електричним
  постројењима на надземним местима угроженим од експлозивних смеша („Службени
  лист СФРЈ", бр. 18/67 и 28/70). 




3.7


Возила
  која имају мотор са унутрашњим сагоревањем могу се употребљавати на
  претакалишту само ако на издувним цевима имају атестиран хватач варница. 




4. 


РЕЗЕРВОАРИ
  ЗА ЗАПАЉИВЕ ТЕЧНОСТИ 




4.1


Опште
  одредбе 




4.1.1


Резервоар
  за запаљиве течности мора бити одобрен. 




4.1.2


Резервоар
  мора на видном месту имати следеће ознаке: 





–
  назив произвођача; 





–
  фабрички број; 





–
  годину израде; 





–
  номиналну и стварну запремину; 





–
  максимални радни и испитни притисак;





–
  врсту течности и групу запаљивости; 





– ознаку
  југословенског стандарда или број атеста по ком је резервоар израђен. 




4.1.3


Резервоар
  може бити надземни и подземни. 




4.1.4


Надземни
  резервоар је непокретни и непропусни суд, постављен односно изграђен на
  површини земље, за смештај запаљивих течности. 




4.1.5


Надземни
  резервоар у погледу своје конструкције може бити са: 





–
  чврстим кровом; 





–
  ослабљеним спојем између кровног лима и плашта; 





–
  пливајућим кровом; 





– сигурносним
  одушним вентилом који не допушта притисак већи од 1.750 mm V.S; 





– сигурносним
  вентилом који допушта притисак већи од 1.750 mm V.S. 




4.1.6


Надземни
  резервоар који, поред унутрашњег пливајућег крова, има и чврсти кров, са
  одговарајућом вентилацијом између чврстог и пливајућег крова, сматра се као
  резервоар са пливајућим кроивом. 




4.1.7


Надземни
  резервоар, зависно од радног притиска, може бити: 





–
  атмосферски; 





–
  ниског притиска; 





–
  посуда под притиском. 




4.1.8


Резервоар
  ниског притиска може се користити и као атмосферски резервоар. 




4.1.9


Надземни
  резервоар и прикључци морају пре употребе бити испитани (испитивање
  непропусности, рендгенско испитивање варова, мерење дозвољених одступања од
  коничности и вертикалности плашта, слегање терена и др.), о чему се саставља
  записник који се чува као трајни документ. 




4.1.10


Испитивање
  непропусности атмосферског резервоара и резервоара ниског притиска врши се
  мерењем хидростатског притиска или притиска инертног гаса, при чему најмањи
  испитни притисак у атмосферском резервоару мора износити 0,5 kp/cm2
  за време од 3 часа, а најмањи испитни притисак у резревоару ниског притиска
  1,0 kp/cm2 за време од 6 часова. 




4.1.11


Подземни
  резервоар је непокретни суд са свих страна заштићен некородивним материјалом
  (земљом, песком, шљунком) постављен односно изграђен испод површине земље за
  смештај запаљивих течности. 




4.1.12


Подземни
  резервоар може, по правилу, бити лежећи и цилиндричног облика са сигурносним
  одушним вентилом. Сигурносни одушни вентил може бити такве конструкције да
  онемогућује притисак већи од 1.750 mm V.S. односно да омогућује притисак већи
  од 1.750 mm V.S. 




4.1.13


Посуда
  под притиском мора испуњавати услове из Правилника о техничким прописима за
  израду и употребу парних котлова, парних судова, прегрејача паре и загрејача
  воде („Службени лист ФНРЈ", бр. 7/57 и 3/58) и Правилника о техничким
  прописима за израду и употребу покретних затворених судова за компримиране,
  течне и под притиском растворене гасове („Службени лист ФНРЈ", бр. 6/57
  и 3/58). 




4.1.14


Посуда
  под притиском може се користити као атмосферски резервоар или као резервоар
  ниског притиска. 




4.1.15


Резервоар
  и његови цевоводи морају бити заштићени од корозије за време које је
  пројектом одређено као век трајања резервоара. Заштита од корозије обезбеђује
  се према једној од следећих метода: 





1)
  употребом заштитних омотача или трака; 





2)
  катодном заштитом; 





3)
  материјалима резистентним на корозију; 





4) антикорозивним
  бојама или премазима, ако је у питању надземни резервоар. 




4.1.16


На
  резервоарима који су заварени не сме се вршити механичко заптивање пукотина,
  осим пукотина на крову надземних резервоара. 




4.2


Надземни
  резервоари 




4.2.1


Зоне
  опасности 




4.2.1.1


Зона
  I обухвата унутрашњост надземног резервоара 




4.2.1.2


Зона
  II обухвата: 





1) простор унутар
  заштитног базена резервоара до 1 m висине изнад горње ивице његовог зида или
  насипа; 





2) ваздушни
  простор изнад крова резервоара висине 3 m, мерено од најистуренијег дела
  крова укључујући арматуру и прстенасти простор око резервоара ширине 3 m,
  мерено од плашта резервоара – ако је резервоар са чврстим кровом или са
  ослабљеним спојем између кровног лима* и плашта; 





3) ваздушни
  простор изнад горње ивице плашта резервоара висине 1 m, цео простор унутар
  плашта резервоара изнад пливајућег крова, као и прстенасти простор око
  резервоара ширине 3 m, мерено од плашта ако је резервоар са пливајућим
  кровом; 





4) ваздушни
  простор ширине 3 m, мерено од плашта резервоара, ако је резервоар у
  хоризонталном положају. 




4.3.1.3


Зона
  III обухвата простор изнад околног терена ширине 10 m од зоне II, мерено хоризонтално
  и висине 1 m, мерено од тла. 




4.2.2


Локација
  и постављање 




4.2.2.1


Надземни
  резервоари се, зависно од њихове конструкције, врсте течности која се у њима
  ускладиштава и система заштите од пожара, морају лоцирати у складу са
  условима из табеле 1. и 2. које су одштампане уз ове прописе и чине њихов
  саставни део.




4.2.2.2


При
  одређивању локације надземних резервоара узима се оно одстојање из табеле 1.
  и 2. које је веће. Одстојање се мери хоризонтално у свим правцима од габарита
  резервоара до габарита објекта. 




4.2.2.3


Одстојања
  А1 из табеле 1 могу код резервоара без система заштите бити смањена до 30%,
  ако је испуњен један од следећих услова: 





1) да зид објекта
  нема отвор према резервоару и да има ватроотпорност предвиђену за најмање 4
  часа; 





2) да на објекту
  који може угрозити пожар на резервоару постоји систем за хлађење; 





3) да се између
  резервоара и јавног пута или објекта постави заштитни зид чија је
  ватроотпорност предвиђена за најмање 4 часа. 




4.2.2.4


Одстојање
  између два резервоара не сме бити мање од 1/3 збира њихових пречника, а ако
  је пречник једног резервоара мањи од половине пречника суседног резервоара,
  одстојање не сме бити мање од 1/2 пречника већег резервоара. 




4.2.2.5


Одстојање
  између два резервоара за ускладиштавање нестабилних течности не сме бити мање
  од половине збира њихових пречника. 




4.2.2.6


Одстојање
  између два резервоара чија је укупна запремина до 300 m3 не сме
  бити мање од 1 m. 




4.2.2.7


Одстојање
  између два резервоара за ускладиштавање течности са карактеристиком
  избацивања чија је запремина до 500 m3 не сме бити мање од 1 m. 




4.2.2.8


Одредбе
  тач. 4.2.2.4 и 4.2.2.5 ових прописа могу се примењивати и на резервоаре
  других облика, с тим да се при израчунавању одстојања између резервоара као
  основа узима пречник цилиндричног резервоара запремине резервоара чија се
  удаљеност израчунава и висине: 





1)
  10 m за резервоаре запремине до 1.000 m3; 





2)
  13 m за резервоаре запремине преко 1.000 до 5.000 m3; 





3)
  15 m за резервоаре запремине преко 5.000 m3. 




4.2.2.9


Надземни
  резервоари се постављају у највише два реда. изузетно, ако то одобри надлежни
  орган надземни резервоари се могу постављати у три или више редова, или у
  неправилном облику, под условом да су претходно одређена већа одстојања
  између резервоара или предузете друге прописане сигурносне мере. 




4.2.2.10


Ако
  се резервоари лоцирају на трусним подручјима или подручјима подложним
  плављењу морају се предузети прописане грађевинске мере заштите. 




4.2.3


Конструкција




4.2.3.1


Конструкција
  надземних металних резервоара мора бити у складу са одговарајућим прописима о
  челичним конструкцијама. 




4.2.3.2


Метални
  надземни резервоари могу бити заварени, закивани, лемљени, спојени завртњима
  или комбиноване израде. 




4.2.3.3


Пливајући
  кров надземних резервоара мора бити непропустан и изграђен тако да се може
  кретати нагоре и надоле, а да при том не дође до окретања или исклизнућа из
  лежишта, као и да се његова способност кретања не умањује услед сопствене
  тежине односно тежине атмосферског талога накупљеног на њему. 




4.2.3.4


Резервоар
  са пливајућим кровом мора имати спој за одвођење статичког електрицитета,
  постављен између пливајућег крова и плашта резервоара тако да не умањује
  покретљивост пливајућег крова, а да је заштићен од оштећења. 




4.2.3.5


Плашт
  надземног резервоара мора бити непропустан и постојан у односу на
  ускладиштене течности и њихове паре у резервоару и изграђен од материјала
  отпорног на механичка и термичка напрезања, и на хемијска дејства, која се
  могу појавити приликом употребе резервоара. За изградњу плашта употребљава се
  челик или други материјал који је постојан на дејство ускладиштене течности. 




4.2.3.6


Ако
  су бетонски резервоари необложени, у њима се могу ускладиштавати само
  запаљиве течности чија је специфична тежина већа од 0,825 g/cm3. 




4.2.3.7


Темељ
  надземног резервоара мора се изводити тако да онемогући неравномерно слегање
  резервоара. 




4.2.3.8


Подметачи
  резервоара морају бити од бетона, опеке или челика заштићеног од дејства
  високих температура (ватроотпорности предвиђене за најмање 2 часа) и корозије
  и, постављени на темељ резервоара ради спречавања његовог нагињања или
  померања. Изузетно, подметачи резервоара могу бити и од дрвета, с тим да се
  постављају хоризонтално и да њихова висина није већа од 30 cm мерено од
  најниже тачке резервоара. 




4.2.3.9


Подметачи
  резервоара морају бити такви да не дође до прекорачења дозвољених оптерећења
  на подупртом делу плашта резервоара. 




4.2.4


Заштитни
  базени и дренажни систем 




4.2.4.1


Ради
  прихватања случајно испуштених запаљивих течности и ради заштите околног
  земљишта, водених токова, путева и других објеката, морају се око резервоара
  изградити заштитни базени. Изузетно, уместо заштитног базена може се
  изградити дренажни систем ако то одобри надлежни орган. 




4.2.4.2


Запремина
  заштитног базена који обухвата само један резервоар једнака је највећем
  дозвољеном пуњењу резервоара. 




4.2.4.3


Ако
  заштитни базен обухвата више од једног резервоара, његова запремина се добија
  када се од укупне запремине свих резервоара одбију запремине резервоара испод
  висине насипа или зида не рачунајући запремину највећег резервоара. 




4.2.4.4


Запремина
  заштитног базена који обухвата више од једног резервоара не сме бити мања од
  запремине течности у највећем резервоару осим ако су у питању течности из
  тачке 4.2.4.5 ових прописа. 




4.2.4.5


Запремина
  заштитног базена који обухвата један или више резервоара који садрже течности
  са карактеристиком избацивања, не сме бити мања од укупне запремине свих
  резервоара који су обухваћени базеном. 




4.2.4.6


Резервоар
  чија је запремина већа од 20.000 m3 мора бити смештен у посебном
  заштитном базену. 




4.2.4.7


Заштитни
  базен у коме су смештена два или више резервоара са ослабљеним спојем између
  кровног лима и плашта односно резервоара са пливајућим кровом у којима се
  ускладиштавају стабилне течности или сирова нафта, мора бити преградним
  зидовима и дренажним каналима подељен тако да сваки резервоар запремине веће
  од 1.500 m3 или група резервоара укупне запремине до 2.500 m3
  буде у једном преграђеном делу, с тим да запремина било ког резервоара
  односно групе не прелази 1.500 m3. 




4.2.4.8
  


Заштитни
  базен у коме су смештена два или више резервоара за ускладиштавање стабилних
  течности, а на који се не односе одредбе тачке 4.2.4.7 ових прописа, мора
  бити преградним зидовима и дренажним каналима подељен тако да сваки резервоар
  запремине веће од 350 m3 или група резервоара укупне запремине до
  500 m3 буде у једном преграђеном делу, с тим да запремина било ког
  резервоара односне групе не прелази 350 m3.




4.2.4.9


Заштитни
  базен у коме су смештена два или више резервоара за ускладиштавање
  нестабилних течности мора између сваког резервоара, без обзира на
  конструкцију и запремину, имати преградни зид и дренажне канале. 




4.2.4.10


Зидови
  и унутрашња површина заштитног базена морају бити изграђени од непропусног
  материјала и пројектовани тако да поднесу пун хидростатички притисак. 




4.2.4.11


Зидови
  заштитног базена не смеју имати отворе, осим за цевоводе, с тим да простор
  између зидова и цевовода буде заптивен материјалом постојаним на високу
  температуру. Зидови заштитног базена морају бити најмање 10 m удаљени од
  ограде складишта. 




4.2.4.12


Зидови
  заштитног базена морају у просеку имати висину од 2 метра, а преградни зидови
  висину од 40 до 75 cm мерено од дна базена. Изузетно, за резервоаре запремине
  преко 10.000 m3, висина зидова заштитног базена може износити
  преко 2 m ако то одобри надлежни орган. 




4.2.4.13


Дно
  заштитног базена мора се изградити са нагибом најмање 1% од резервоара према
  зидовима заштитног базена, ради одвођења атмосферског талога. 




4.2.4.14


Сакупљање
  атмосферског талога у таложнике, сепараторе или друге сигурносне уређаје врши
  се непропусним каналима који могу бити отворени или прекривени решеткама. 




4.2.4.15


Таложници,
  сепаратори или други сигурносни уређаји за сакупљање атмосферског талога,
  морају бити лоцирани тако да их пожар на резервоару не може угрозити. 




4.2.4.16


У
  заштитном базену није довољно испуштање запаљивих течности из резервоара или
  држање посуда и буради. 




4.2.4.17


У
  заштитном базену могу се, поред резервоара, налазити арматуре, цевоводи и
  прелазни мостови. 




4.2.4.18


Ако
  функцију заштитног базена врши дренажни систем, отвор из резервоара у правцу
  тог система мора имати нагиб од најмање 1%. 




4.2.4.19


Дренажни
  систем мора се завршавати на слободном земљишту, некој другој површини или у
  затвореном базену, чија је запремина већа од највећег резервоара. Подручје на
  коме се завршава дренажни систем мора бити на таквом одстојању да се
  онемогући ширење евентуалног пожара према резервоарима и суседним објектима. 




4.2.4.20


Дренажни
  систем, укључујући и аутоматске дренажне пумпе, мора бити изграђен тако да не
  избацује течност на суседно земљиште, у природне водене токове, отворене
  канале и јавну канализацију, осим ако је то безопасно или ако је систем
  изграђен тако да не дозвољава ослобађање течности. 




4.2.5


Опрема
  




4.2.5.1


Надземни
  резервоари морају имати следећу опрему: 





1)
  нормални одушак; 





2)
  сигурносни одушак; 





3)
  одушне цевоводе; 





4)
  задржаче пламена; 





5)
  показиваче нивоа; 





6) уређаје за
  пуњење и пражњење и уређаје за обезбеђење против препуњавања; 





7)
  отворе за улаз и преглед. 




4.2.5.2


Ради
  спречавања стварања натпритиска или потпритиска за време пуњења и пражњења
  резервоара, као и промене спољне температуре, резервоар мора имати
  одговарајући нормални одушак. 




4.2.5.3


Одушак
  мора имати димензије већег прикључка за пуњење или пражњење, с тим што његов
  номинални унутрашњи пречник не сме бити мањи од 32 O mm. 




4.2.5.4


Ако
  резервоар или посуда под притиском има више од једног прикључка за пуњење или
  пражњење, величина одушка се одређује према предвиђеном највећем истовременом
  протоку. 




4.2.5.5


Излазни
  отвор одушка мора бити изведен тако да се у случају паљења пара резервоар*
  заштити од локалних прегрејавања. 




4.2.5.6


Одушак
  резервоара и посуде под притиском у које се ускладиштавају течности I групе
  мора бити затворен, осим ако је притисак виши од радног притиска или у
  случају потпритиска, а за течност подгрупе I2 и I3 ове групе и у
  случају да одушак има одобрени задржач пламена. Одушак или задржач пламена
  нису потребни ако би њихова употреба могла да изазове штету у резервоару. 




4.2.5.7


Резервоар
  запремине до 10m3 у рафинеријама, у коме се ускладиштава сирова
  нафта и атмосферски резервоар запремине до 4 m3 у коме се
  ускладиштавају течности подгрупе I1, могу имати отворене одушке. 




4.2.5.8


Ради
  заштите од превеликог притиска који може настати због угрожености од пожара,
  резервоар мора имати сигурносни одушак односно мора бити конструисан тако да
  има један од следећих елемената: пливајући кров који се може дизати или
  ослабљени спој између кровног лима* и плашта односно неку другу одобрену
  конструкцију одушка. 




4.2.5.9


Ако
  се одушивање у случају угрожености од пожара врши путем сигурносног одушка,
  капацитет одушивања оба вентила (нормалног и сигурносног) мора бити толики да
  заштити плашт или дно вертикалног резервоара односно да заштити од лома плашт
  или главу хоризонталног резервоара. 



 





   



4.2.5.104.2.5.11


Укупни
  капацитет одушивања сваке запаљиве течности одређује се на основу обрасца: 














где
  је: 


   




V
  – укупни капацитет одушивања у m3/h, 


   




V1
  – проток ваздуха у m3/h из табеле 3, 


   




L
  – латентна топлота испаравања дате течности у Kcal/kg, 


   




М
  – молекулска тежина дате течности. 


   




Табела
  3, из става 1. ове тачке, одштампана је уз ове прописе и чини њихов саставни
  део. 


   



4.2.5.12


Укупни
  капацитет одушивања из тачке 4.2.5.11 ових прописа може се смањити множењем
  одговарајућим фактором посебно за сваки резервоар, и то ако је предвиђена
  следећа заштита: 





1)
  дренажа према тач. 4.2.4.18 до 4.2.4.20 ових прописа за резервоар преко 20 m3
  изложене површине – са 0,5; 





2)
  одобрена водена магла – са 0,3; 





3)
  одобрена изолација – са 0,3; 





4)
  одобрена водена магла са изолацијом – са 0,15. 




4.2.5.13


На
  уређају сигурносног одушка мора бити назначен капацитет одушивања у m3/h
  и притисак на који је баждарен. 




4.2.5.14


Крајеви
  одушних цевовода морају се налазити на висини од најмање 4 m изнад околног
  терена и на одстојању најмање 1,5 m од отвора на околним објектима. 




4.2.5.15


Крајеви
  одушних цевовода морају имати коси отвор који омогућује експанзију испуштених
  пара вертикално на горе или хоризонтално у супротном правцу од објекта
  односно јавног пута, ако се налазе у близини неког објекта или јавног пута. 




4.2.5.16


Ако
  је одушак колекторског типа, мора бити димензионисан тако да омогући нормално
  одушивање пара у оквиру притиска система, као и у случају да је сам подложан
  угрожености од пожара. 




4.2.5.17


Колектор
  као одушак резервоара користи се, по правилу, за одузимање паре, за
  конзервирање паром или контролу загађености ваздуха, и за одушивање више
  резервоара у којима су ускладиштене течности исте групе односно подгрупе или
  течности које међусобно не могу стварати опасне спојеве. 




4.2.5.18


Излази
  свих одушака и одушних канала на резервоару који има сигурносни одушак, а
  који дозвољава притисак већи од 1.750 mm V.S., морају бити постављени тако да
  испуштају пару у правцу у коме су резервоари заштићени од местимичних
  прегрејавања било ког дела резервоара у случају паљења паре из тачквог
  одушка. 




4.2.5.19


Задржачи
  пламена су арматуре против експлозије, пожара и детонације, које се смеју
  употребљавати само ако су одобрене и морају бити у непосредној близини
  резервоара. 




4.2.5.20


Арматуре
  против експлозије и пожара спречавају продор пламена при експлозији при чему
  морају издржати настали притисак, а арматуре против пожара и директан пламен
  за време од 10 минута. 




4.2.5.21


Арматуре
  против детонације спречавају продор пламена при детонацији у цевоводу
  прикљученом испред задржача пламена при чему морају издржати настали
  притисак. 




4.2.5.22


Који
  ће задржач пламена бити употребљен зависи од конструкције резервоара, као и
  од карактеристика ускладиштене течности. 




4.2.5.23


Задржачи
  пламена постављају се на отворе резервоара кроз које би могао продрети пламен
  унутар резервоара, осим на отворе за мерење нивоа течности. 




4.2.5.24


На
  арматуре против експлозије и пожара, као и на спојеве тих арматура са
  резервоаром, не смеју се прикључивати други цевоводи. 




4.2.5.25


Резервоар
  мора имати показивач нивоа течности који мора бити одобрен. 




4.2.5.26


Отвори
  за мерење нивоа течности морају бити изведени тако да се могу затварати
  капама или поклопцима непропусним за течности и паре. Те отворе не могу
  отварати неовлашћена лица. 




4.2.5.27


Показивачи
  нивоа течности који раде механички или на неком другом принципу али
  континуирано смеју се употребљавати само ако су одобрени. 




4.2.5.28


Уређаји
  за пуњење и пражњење морају омогућити сигуран прикључак стално положених
  цевовода или савитљиве цеви и искључити могућност настајања варница при
  причвршћивању или скидању цевовода и опасност због пражњења статичког
  електрицитета. 




4.2.5.29


Прикључак
  на резервоару кроз који протиче течност мора са унутрашње или спољне стране
  резервоара имати вентил. Прикључак вентила са спољне стране резервоара мора
  бити од челика, осим ако ускладиштене течности имају таква својства да
  реагују на челик. Ако прикључак вентила није од челика, вентил мора бити
  отпоран на хидраулички притисак и на притиске конструкције и температуру који
  би настали због пожара на суседном резервоару. 




4.2.5.30


Прикључак
  испод нивоа течности кроз који за време пуњења или пражњења резервоара не
  протиче течност, мора имати непропусни запорни орган у облику вентила или
  засуна, слепе прирубнице односно њихове комбинације. 




4.2.5.31


Напојни
  цевовод за течности из подгрупе I2 и I3 као и за сирову
  нафту, бензин и асфалт, мора бити инсталиран тако да смањи на минимум
  могућност настајања статичког електрицитета. Ако напојни цевовод улази преко
  крова, крај цевовода мора бити 15 cm удаљен од пода резервоара и инсталиран тако
  да не дође до прекомерних вибрација. 




4.2.5.32


Прикључци
  за пуњење и пражење који нису у сталној употреби морају као такви бити
  означени и морају бити непропусни и затворени за време док нису у употреби.
  Ти прикључци се смештају на отвореном простору на коме нема извора топлоте, и
  то на удаљености најмање 1,5 m од отвора на објектима. 




4.2.5.33


Ако
  надземни резервоар има уређај за обезбеђење од препуњавања, такав уређај мора
  бити одобрен и испуњавати следеће услове: 





1) да не смањује
  сигурност резервоара од продора пламена кроз цевовод за пуњење; 





2) да у цевоводу
  за пуњење не настану опасности од статичког електрицитета. 




4.2.5.34


Надземни
  резервоар мора имати најмање један отвор за улаз и преглед. Пречник отвора за
  улаз и преглед мора за резервоаре запремине до 16 m3 износити
  најмање 500 mm, а за резервоаре запремине преко 16 m3 – најмање
  600 mm. Ако је пречник резервоара мањи од 1 m, довољни су отвори кроз које се
  може надзирати унутрашњост резервоара. 




4.2.5.35
  


Ако
  постоје спојни делови између надземних резервоара, ти делови морају бити
  изведени тако да не угрожавају сигурност резервоара и спојног цевовода, а
  спојеви морају бити непропусни. 




4.2.6


Заштита
  од пожара




4.2.6.1


Надземни
  резервоар мора бити заштићен од свих извора топлоте хидрантском мрежом и
  системом заштите од пожара који мора бити одобрен. 




4.2.6.2


Под
  системом заштите од пожара сматра се систем за гашење и систем за хлађење
  плашта резервоара водом или распршеном воденом маглом, ради заштите од пожара
  са суседних резервоара. 




4.2.6.3


Систем
  за гашење мора имати сваки надземни резервоар запремине преко 300 m3,
  као и сваки надземни резервоар запремине до 300 m3, ако се у њему
  ускладиштавају нестабилне течности или течности са карактеристиком избацивања
  и резервоар лоциран у густо насељеним подручјима. Систем за хлађење мора
  имати сваки надземни резервоар. 




4.2.6.4


За
  надземне резервоаре код којих није предвиђен систем за гашење може се
  захтевати постављање одговарајућег броја превозних апарата за гашење пожара. 




4.2.6.5


За
  хлађење плашта резервоара у случају пожара потребно је најмање 1,2 l/min воде
  на m2 плашта у трајању од најмање 2 часа. 




4.2.6.6


Ако
  је резервоар са конусним кровом, количина воде за хлађење крова мора износити
  најмање 0,6 l/min на m2 површине крова у трајању од најмање 2
  часа. 




4.2.6.7


За
  хлађење лежећих цилиндричних надземних резервоара, количина воде мора
  износити најмање 1,6 l/min на m2 површине резервоара у трајању од
  најмање 2 часа. 




4.2.6.8


Систем
  за гашење може бити стабилни аутоматски односно полуаутоматски уређај или
  стабилна инсталација са прикључцима постављеним на доступним местима за
  прикључење ватрогасних возила. 




4.2.6.9


Хидрантска
  мрежа мора за један надземни резервоар имати најмање два стандардна хидранта.
  За два или више резервоара број хидраната се одређује према распореду
  резервоара, и то тако да удаљеност између хидраната није већа од 50 m односно
  мања од 25 m од резервоара. 




4.2.6.10


Хидранти
  се не смеју постављати насупрот поднице цилиндричних надземних резервоара. 




4.2.7


Посебни
  услови за надземне резервоаре у грађевинским објектима 




4.2.7.1


Надземни
  резервоари смештају се у грађевинске објекте, намењене за: 





1) индустријска
  постројења у којима је употреба запаљивих течности повремена односно од
  споредног значаја за главну делатност; 





2) технолошке
  операције као што су: мешање, сушење, испаравање, филтрирање, дестилисање и
  сл.; 





3) сервисне
  станице; 





4) постројења у
  којима се у радном процесу јављају хемијске реакције, као што су оксидација,
  редукција, халогенизација, хидрогенизација, алкилација, полимеризација и сл.;
  





5) рафинеријска
  постројења и дестилацију. 




4.2.7.2


Прикључци
  надземних резервоара у грађевинским објектима морају бити непропусни за пару
  и течност и испуњавати услове из тач. 4.2.5.29, 4.2.5.31 и 4.2.5.32 ових
  прописа, ради заштите континуираног протицања у случају избијања пожара у
  близини резервоара. 




4.2.7.3


Надземни
  резервоари смештени у грађевинским објектима, осим у објектима пројектованим
  као складишта зазапаљиве течности, морају имати аутоматске запорне вентиле на
  сваком прикључку за пражњење испод нивоа течности, који се активира променом
  температуре или вентилом из тачке 4.2.5.29 ових прописа. 




4.2.7.4


Отвор
  за приручно мерење на резервоару мора помоћу опружног запорног вентила или
  других одобрених средстава бити заштићен од преливања течности и могућег
  отпуштања паре. Ако отвор за приручно мерење није завистан од напојног
  цевовода, мора имати непропусну капу за паре или поклопац. 




4.2.7.5


На
  надземном резервоару који садржи течности групе I, не сме се вршити ручно
  мерење. 




4.2.7.6


Одушивање
  надземних резервоара у грађевинским објектима мора се вршити у складу са
  одредбама тач. 4.2.5.2 до 4.2.5.13 ових прописа. 




4.2.7.7


Надземни
  резервоари са ослабљеним спојем између крова и плашта не могу се смештати у
  грађевинске објекте. 




4.3


Подземни
  резервоари 




4.3.1


Зоне
  опасности 




4.3.1.1


Зона
  I обухвата унутрашњост подземног резервоара, приступна окна са припадајућом
  араматуром и бетонско корито уколико је ово изведено. 




4.3.1.2


Зона
  II обухвата простор до 1 m висине изнад приступног окна, одушних цевовода и
  вентила у пречнику од 5 m мерено од габарита приступног окна односно одушног
  цевовода и вентила. 




4.3.1.3


Зона
  III обухвата простор изнад околног терена ширине 2 m од зоне II, мерено
  хоризонтално и висине 50 cm мерено од тла. 




4.3.2


Локација
  




4.3.2.1


Одстојање
  од габарита подземног резервоара у коме се ускладиштава течност I групе до
  подземног дела било ког објекта, не сме бити мање од 1 m односно мање од 1,5
  m од ивице постројења. 




4.3.2.2


Одстојање
  од габарита подземног резервоара у коме се ускладиштава течност II групе или
  групе III до подземног дела било ког објекта и ивице постројења, не сме бити
  мање од 1 m. 




4.3.2.3


Одстојање
  између подземних резервоара не сме бити мање од 60 cm. 




4.3.3


Конструкција
  




4.3.3.1


Конструкција
  подземних металних резервоара мора бити у складу са одговарајућим прописима о
  челичним конструкцијама. 




4.3.3.2


Подземни
  резервоари запремине до 10 m3 могу се користити и као надземни
  резервоари. 




4.3.3.3


Ако
  се резервоар поставља поред неког објекта, мора се резервоар обезбедити од
  преношења оптерећења са објекта а темељ објекта заштитити од поткопавања. 




4.3.3.4


Пре
  спуштања у земљу мора се прегледати и утврдити да ли су резервоар и изолација
  резервоара неоштећени. 




4.3.3.5


Ако
  се резервоар саставља из делова у земљи, на сваком делу пре спуштања у земљу
  мора се поставити заштитна изолација са могућношћу поузданог спајања
  изолација појединих делова после коначног састављања резервоара. 




4.3.3.6


Постављање
  резервоара врши се спуштањем резервоара на лежишта за резервоар уграђена на
  темељима без пада и котрљања да би се спречило оштећење резервоара или
  заштитне изолације. Метални делови који су служили за манипулацију са
  резервоаром а налазили су се изван заштитне изолације, морају се заштитити од
  корозије. 




4.3.3.7


Пре
  прекривања земљом резервоар се мора обложити слојем опраног и набијеног сувог
  песка или шљунка дебљине најмање 15 cm, с тим да се приликом постављања
  таквог слоја не оштети заштитна изолација. 




4.3.3.8


Ако
  је потребно спречити загађивање подземне воде, резервоар се израђује тако да
  има двоструки плашт, с тим да спољни плашт буде најмање у висини највећег
  дозвољеног пуњења резервоара, или се поставља у непропусно бетонско корито
  чија се горња ивица мора налазити најмање 20 cm изнад највећег нивоа подземне
  воде. Запремина бетонског корита мора бити таква да може да прими сву течност
  из резервоара у случају изливања. 




4.3.3.9


Бетонско
  корито и резервоар из тачке 4.3.3.8 ових прописа, постављају се тако да уздужни
  нагиб износи најмање 1%. 




4.3.3.10
  


Простор
  око резервоара из тачке 4.3.3.7 ових прописа мора изван слоја песка односно
  шљунка бити испуњен земљом у којој не сме бити празног простора да не би
  дошло до сакупљања течности или пара у случају пропуштања резервоара. 




4.3.3.11


Резервоар
  мора бити прекривен слојем земље дебљине најмање 60 цм односно слојем земље
  дебљине најмање 30 cm изнад ког се мора поставити армиранобетонска плоча
  дебљине најмање 10 cm. 




4.3.3.12


Ако
  се изнад резервоара врши промет возила, резервоар мора бити заштићен слојем
  земље дебљине најмање 1 m, односно слојем набијене земље дебљине најмање 50
  cm и армиранобетонском плочом дебљине најмање 15 cm. 




4.3.3.13


Резервоар
  који се поставља на место на коме је могућа појава подземне воде, мора се
  заштитити од потиска воде посебним причвршћивањем (анкеровањем) у темеље. 




4.3.3.14


Приступно
  окно на резервоару мора бити израђено од челика, бетона или цигле и
  обезбеђено од сакупљања атмосферских падавина и приступа неовлашћених лица.
  Величина приступног окна мора бити таква да се у њему могу несметано вршити
  сви потребни радови. Цевни прикључци морају бити приступачни. 




4.3.3.15


Темељ
  и подметачи резервоара морају бити изграђени у складу са одредбама тач.
  4.2.3.7 и 4.2.3.8 ових прописа. 




4.3.4


Опрема
  




4.3.4.1


Одушни
  цевоводи подземних резервоара морају се завршавати на удаљености од најмање 1
  m од зида било ког објекта, ако се на њему налази отвор према одушним
  цевоводима. 




4.3.4.2


Излаз
  одушног цевовода мора бити на висини од најмање 30 cm изнад околног терена
  односно изнад висине вишегодишњег просека снега, али не сме бити на висини
  нижој од отвора цевовода за пуњење резервоара. 




4.3.4.3


На
  одушни цевовод чији је унутрашњи пречник до 50 mm не смеју се постављати
  уређаји који би могли проузроковати прекорачење притиска у резервоару.
  Изузетно, ако је дужина одушног цевовода мања од 3 m а унутрашњи пречник је
  до 50 mm, поставља се задржач пламена или на излазу одушног цевовода уређај
  који спречава стварање натпритиска или потпритиска у цевоводу. 




4.3.4.4


На
  излазу одушног цевовода чији је унутрашњи пречник већи од 50 mm, без обзира
  на дужину цевовода, поставља се уређај који спречава стварање натпритиска или
  потпритиска у резервоару, односно задржач пламена на удаљености не већој од
  4,5 м од излаза одушног цевовода. 




4.3.4.5


Величина
  унутрашњег пречника одушног цевовода зависи од димензија прикључка за пуњење
  или пражњење резервоара (од прикључка који је већег унутрашњег пречника),
  дужине одушног цевовода и предвиђеног притиска резервоара, али не сме бити
  мања од 32 mm. 




4.3.4.6


За
  резервоаре код којих није дозвољен притисак већи од 1.750 mm V.S., унутрашњи
  пречник одушног цевовода мора испуњавати услове из табеле 4, која је
  одштампана уз ове прописе и чини њихов саставни део. 




4.3.4.7


Одушни
  цевовод резервоара поставља се на највишој тачки резервоара и мора бити
  заштићена од механичких оштећења. 




4.3.4.8


На
  резервоаре код којих је дозвољен притисак већи од 1.750 mm V.S., поставља се
  сигурносни вентил чије се димензије одређују на основу прорачуна. 




4.3.4.9


Задржачи
  пламена, показивачи нивоа, уређаји за пуњење и пражњење, обезбеђење против
  препуњавања и отвора за улаз и преглед резервоара, морају бити у складу са
  одредбама ових прописа које се односе на надземне резервоаре. 




4.3.4.10


Уређаји
  за откривање пропусних места смеју се употребљавати само ако су одобрени. 




4.3.5


Заштита
  од пожара 




4.3.5.1


Резервоар
  мора бити заштићен од свих извора топлоте хидрантском мрежом и превозним
  апаратима за гашење пожара. 




4.3.5.2


Хидрантска
  мрежа складишног простора резервоара мора бити изведена у складу са одредбама
  тачке 4.2.6.9 ових прописа. 




4.3.5.3


Број
  превозних апарата који је потребан за гашење пожара одређује се зависно од
  запремине резервоара. 




4.3.5.4


Ватрогасна
  опрема мора се свакодневно визуелно контролисати. 




5. 


УСКЛАДИШТАВАЊЕ
  ПОСУДА СА ЗАПАЉИВИМ ТЕЧНОСТИМА ЗАПРЕМИНЕ ДО 250 ЛИТАРА 




5.1


Опште
  одредбе 




5.1.1


Посуде,
  као што су боце, канте и бурад у којима су запаљиве течности смештене под
  атмосферским притиском, могу се ускладиштавати на отвореном простору или у
  грађевинским објектима. 




5.1.2


Посуде
  за запаљиве течности морају имати такав облик који неће утицати на њихову
  чврстоћу и стабилност при ускладиштавању. 




5.1.3


На
  посудама у које се смештају запаљиве течности морају се налазити ознаке о
  врсти течности, капацитету посуде, називу произвођача или дистрибутера и
  натпис: „Запаљиво – не прилази са ватром". 




5.2


Зоне
  опасности 




5.2.1


Зона
  I обухвата унутрашњост посуде са запаљивом течношћу. 




5.2.2


Зона
  II обухвата: 





1) простор на коме
  се ускладиштавају посуде ширине 3 m мерено хоризонтално од крајњих посуда и
  висине 1 m изнад ивице највише посуде, мерено од тла; 





2) простор око
  посуде, полупречника 3 m, мерено хоризонтално од плашта; 





3) простор у коме
  се врши претакање запаљивих течности, полупречника 5 m мерено од
  најистакнутијег места претакања; 





4) затворена
  просторија која се користи за пуњење посуда или за ускладиштавање посуда. 




5.2.3


Зона
  III обухвата простор висине 1 m изнад површине околног терена и 12 m мерено
  хоризонтално од ивице зоне II. 




5.3


Ускладиштавање
  посуда на отвореном простору 




5.3.1


Ускладиштавање
  посуда на отвореном простору врши се слагањем посуда у групе према условима
  из следеће табеле: 









 



Подгрупа
  односно група запаљивости 


Највећа
  количина по једној групи посуда Qm 1 


Укупна
  дозвољена количина Qs 1 


Удаљеност
  између група посуда m 


Удаљеност
  од јавних путева и ивице земљишта које припада постројењу као и од објеката
  на суседном земљишту који не припадају постројењу m 


Удаљеност
  од путева унутар постројења m 




I1


4.000


24.000


2


20


3




I2


8.000


48.000


2


20


3




I3


16.000


96.000


2


20


3




II


32.000


192.000


2


15


1,5




III


64.000


384.000


2


15


1,5



 



5.3.2


Ако
  се заједно ускладиштавају две или више течности различитих група запаљивости,
  укупна количина свих течности не сме бити већа од збира највећих дозвољених
  количина Qs за сваку ту групу, придржавајући се односа количина наведених за
  Qm и Qs у тачки 5.3.1 ових прописа. 




5.3.3


За
  приступ ватрогасних возила групи ускладиштених посуда мора постојати најмање
  један прилаз ширине најмање 3,5 m. 




5.3.4


Ако
  група ускладиштених посуда нема одговарајуће уређаје за заштиту од пожара, а
  на суседном земљишту постоји објект са отвореним пламеном, удаљеност
  ускладиштених посуда од ивице суседног земљишта, наведена у табели из тачке
  5.3.1 ових прописа, морају бити два пута већа. 




5.3.5


На
  одстојању 1 m од објекта намењеног за ускладиштавање запаљивих течности може
  се држати највише 4.000 литара запаљивих течности, и то ако је објект
  приземан, искључиво намењен за ускладиштавање посуда и нема никакав отвор на
  удаљености 4 m од ускладиштених посуда. Зид таквог објекта мора имати
  ватроотпорност предвиђену за најмање 2 часа. 




5.3.6


Запаљиве
  течности у количини већој од 4.000 литара могу се ускладиштавати уз објект из
  тачке 5.3.5 ових прописа, ако удаљеност између најближе ускладиштене посуде у
  групи и објекта износи најмање 4 m. 




5.3.7


Удаљеност
  најближе ускладиштене посуде у групи од објекта који није намењен за
  ускладиштавање запаљивих течности, мора износити најмање 15 m. 




5.3.8


Површина
  на којој се ускладиштавају посуде за запаљиве течности чија количина прелази
  1.000 литара мора бити ограђена непропусним зидом висине најмање 15 cm, а
  одвођење евентуално просуте течности мора се обезбедити путем дренажног
  система или технолошке канализације. 




5.3.9


Простор
  за ускладиштавање посуда, простор између група посуда и путева унутар
  постројења односно јавног пута морају бити стално чишћени од корова и осталих
  запаљивих материја, као и означени видљивим натписом: „Запаљиво – не прилази
  са ватром". 




5.3.10


Посуде
  се постављају са отвором према горе, на претходно припремљене темеље,
  бетонске греде или палете уздигнуте изнад терена најмање 15 cm, и оне морају
  бити обезбеђене од неконтролисаног покретања. Ако се посуде постављају на дрвене
  греде, такве греде морају бити заштићене ватроотпорним премазима. 




5.3.11


Површина
  на којој се ускладиштавају посуде мора бити заштићена од дејства сунчевих
  зрака надстрешницом или системом за поливање водом и на њој се не сме
  налазити други материјал. 




5.3.12


На
  пољопривредним добрима, сеоским имањима и усамљеним градилиштима укупна
  количина ускладиштене течности без обзира на групу запаљивости, не може бити
  већа од 2.000 литара. 




5.4


Ускладиштавање
  посуде са запаљивим течностима у грађевинским објектима 




5.4.1


Ускладиштавање
  посуда са запаљивим течностима у затвореној просторији врши се према следећој
  табели: 



 



Подгрупа
  односно група запаљивости 


Предвиђена
  ватроотпорност зидова 


Јединично
  оптерећење складишне површине 1/m2


Дозвољена највећа
  количина (1)




I1



до
  6 часова 


200
400


2.000
8.000




преко
  6 часова 




I2



до
  6 часова 


200
600


2.000
12.000




преко
  6 часова




I3



до
  6 часова 


200
800


2.000
16.000




преко
  6 часова




II


до
  6 часова 


400
800


8.000
32.000




преко
  6 часова




III


до
  6 часова


600
800


18.000
48.000




преко
  6 часова



 



5.4.2


Грађевински
  објект за ускладиштавање посуда мора испуњавати следеће услове: 





1) да је
  ватроотпорност зидова, подова и стропова предвиђена за најмање два часа; 





2) да је кров
  израђен од лаганог материјала (највећа тежина конструкције крова 50 kg/m2);
  





3) да је
  обезбеђена ефикасна природна вентилација односно, изузетно вештачка
  вентилација у „S*" изради с тим да укључивање таквог вентилационог
  система мора бити ван просторије за ускладиштавање; 





4) да се прозори и
  врата отварају према вани; 





5) да је
  електрична инсталација изведена у складу са одредбама Прописа о електричним
  постројењима на надземним местима угроженим од експлозивних смеша. 




5.4.3


Под
  просторије у којој се ускладиштавају посуде мора бити непропустан од споја
  пода и зида до висине која одговара најнижој тачки улаза, изграђен од
  материјала који не варничи са нагибом од најмање 1% од улазних врата према
  супротном зиду дуж кога се мора налазити канал са нагибом 2% у правцу места
  прикупљања просутих течности у посебан суд или технолошку канализацију. 




5.4.4


Излазна
  врата из просторије у којој су ускладиштене посуде не смеју за време боравка
  запошљеног особља бити закључана односно излаз не сме бити закрчен. 




5.4.5


У
  просторији у којој су ускладиштене посуде мора се обезбедити главни пролаз
  ширине најмање 2 m и потребан број споредних пролаза ширине најмање по 1 m. 




5.4.6


Подножја
  и темељи на којима се постављају бурад запремине до 250 литара запаљиве
  течности, морају бити изграђени од бетонских или дрвених греда постављених
  хоризонтално а уздигнутих изнад пода просторије најмање 15 cm. Дрвене греде
  или палете морају бити заштићене ватроотпорним премазом. 




5.4.7


Ако
  се посуде постављају на полице, сталке или сличне конструкције од дрвета, дебљина
  конструкције одређује се зависно од предвиђеног оптерећења али не сме бити
  мања од 2,5 cm. Дрвена конструкција мора бити заштићена ватроотпорним
  премазом. 




5.4.8


Херметички
  затворене посуде (лименке) могу се слагати једна на другу до висине која не
  угрожава њихову чврстоћу и стабилност наслаге, ако се у њима налазе запаљиве
  течности исте врсте. Херметички затворене посуде са запаљивим течностима
  различитих врста морају бити на међусобном одстојању од најмање 50 cm. 




5.4.9


Посуде
  се не смеју ускладиштавати у близини улаза, излаза, степеништа и пролаза. 




5.4.10


Загревање
  просторије за ускладиштавање посуда може се вршити само топлом водом, паром
  ниског притиска или топлим ваздухом, с тим што се уређаји за загревање
  медијума за пренос топлоте морају налазити изван зона опасности одређених
  овим прописима. Температура просторије за ускладиштавање посуда не сме бити
  већа од плус 18°С. 




5.4.11


Херметички
  затворене посуде запремине до 20 литара морају се у погонима и радионицама
  ускладиштавати у посебно за то изграђеним металним ормарићима, с тим да
  укупна количина запаљивих течности у тим посудама не сме бити већа од 200
  литара. 




5.4.12


Метални
  ормарић из тачке 5.4.11 ових прописа мора бити удаљен најмање 3 m од
  отвореног пламена – мерено од габарита и имати непропусне спојеве, праг на
  вратима висине најмање 10 cm, браву и вентилацију са излазом ван простора у
  коме се налази ормарић. 




5.4.13


Просторије
  у којима се ускладиштавају посуде са запаљивим течностима чије су паре теже
  од ваздуха, не смеју имати дренажне канале који воде у јавну канализацију или
  у друге отворе испод нивоа терена. 




5.4.14


За
  одржавање опреме у хотелима, робним кућама, трговинским радњама, мотелима и
  другим сличним објектима може се поред уља за ложење, држати у посудама
  највише до 20 литара друге врсте запаљивих течности. 




5.4.15


У
  апотекама и лабораторијама могу се држати запаљиве течности у посудама
  запремине до 20 литара а у укупној количини до 200 литара, и то у просторији
  која мора испуњавати услове из тачке 5.4.2 под 1, 3, 4 и 5 ових прописа. 




5.4.16


Посуде
  са запаљивим течностима се у апотекама и лабораторијама могу држати само у
  ормарићима предвиђеним у одредбама тач. 5.4.11 и 5.4.12 ових прописа. 




5.4.17


У
  приземним и једноспратним зградама у којима се налазе трговачке радње и робне
  куће које се баве прометом запаљивих течности као својом основном делатношћу
  и у гаражама и радионицама које користе запаљиве течности, а испуњавају
  услове из тачке 5.4.2 ових прописа, осим услова наведеног под 2) те тачке
  могу се држати запаљиве течности, у посудама, а у количинама наведеним у
  следећој табели, ако то одобри надлежни орган, и то: 



 

 



5.4.18
  


Ако
  се трговинска радња, робна кућа, гаража или радионица налази у склопу
  стамбене зграде, ускладиштавање запаљивих течности може се вршити само у
  приземљу а у количинама и под условима који су наведени у тачки 5.4.17 ових
  прописа. 




5.4.19


Ако
  је удаљеност између објекта из тачке 5.4.17 ових прописа и зида објекта на
  суседном земљишту који нема исту намену мања од 15 m, тај зид мора имати
  ватроотпорност предвиђену за најмање 2 часа и не сме имати отворе. 




5.4.20


Ако
  су посуде ускладиштене у групи, најближа посуда не сме бити мања од 1 m
  удаљена од носивих греда објекта, челичних ужади, носача и од система за
  распрскавање воде или других система за гашење. 




5.4.21


Растојање
  између група ускладиштених посуда у објекту мора износити најмање 1 m. 




5.5


Конструкција
  и запремина посуда 




5.5.1


Посуде
  са запаљивим течностима морају у погледу конструкције и највеће запремине
  испуњавати услове из следеће табеле: 



 



Конструкција
  посуде


Група запаљивости






I


II


III




I1


I2


I3


–


–




литара


литара


литара


литара


литара




Стаклене
  боце 


0,5


1


5


5


5




Канте
  од лима или другог материјала


5


20


20


30


50




Метална
  бурад


250


250


250


250


250



 



5.6


Заштита
  од пожара


   



5.6.1


Заштита
  од пожара складишта посуда на отвореном простору састоји се од хидрантске
  мреже и ватрогасне опреме. 


   



5.6.2


Ватрогасна
  опрема може бити стабилна инсталација за распршену воду или бацачи воде
  постављени на хидрантској мрежи, ручни и превозни апарати за гашење пожара
  помоћу праха или другог одговарајућег средства за гашење. 


   



5.6.3


Број
  хидраната одређује се према растојањима између хидраната која могу износити
  највише 30 m, с тим што број хидраната не сме бити мањи од 2. 


   



5.6.4


Број
  ручних апарата за гашење пожара, капацитета пуњења 9 kg праха односно другог
  одговарајућег средства, одређује се тако да растојање између две групе
  апарата износи највише 10 m. 


   



5.6.5


На
  сваку групу ускладиштених посуда која садржи преко 20.000 литара течности
  мора се обезбедити најмање један превозни апарат за гашење пожара капацитета
  пуњења 50 kg праха или другог одговарајућег средства. 


   



5.6.6


На
  месту претакања мора се поставити најмање један апарат за гашење пожара
  капацитета пуњења 9 kg праха или другог одговарајућег средства. 


   



5.6.7


Заштита
  од пожара складишта посуда у објекту постиже се употребом шпринклер-уређаја,
  распршене воде, угљендиоксида, или неког другог система који одобри надлежни
  орган. 


   



5.6.8


У
  просторији за ускладиштавање посуда морају се поставити ручни апарати за
  гашење пожара капацитета пуњења 9 kg праха или другог одговарајућег средства
  тако да растојање између таква два апарата не буде веће од 10 m. 


   



5.6.9


Ватрогасна
  опрема се мора свакодневно визуелно контролисати. 




6.


ПРЕТАКАЊЕ
  ЗАПАЉИВИХ ТЕЧНОСТИ 




6.1


Претакалиште
  




6.1.1


Зоне
  опасности 




6.1.1.1


Зона
  II обухвата: 





1) арматуру и
  елементе који чине целину уређаја за претакање (претоварну руку, аутомат за
  пуњење, савитљиву цев са прикључком, мераче протока и др.); 





2) простор око
  уређаја за пуњење или отвор кроз који се пуни прикључена транспортна цистерна
  полупречника 5 m мерено од габарита и висине 1 m изнад горњег отвора кроз
  који се пуни мерено од тла. 




6.1.1.2


Зона
  III обухвата простор изнад околног терена ширине 15 m од зоне II, мерено
  хоризонтално и висине 1 m мерено од тла. 




6.1.1.3


Ауто-цистерне
  и локомотиве са дизел-мотором које се крећу у зонама опасности, морају на
  издувној цеви имати хватач варница. 




6.1.2


Локација




6.1.2.1


Уређаји
  за претакање запаљивих течности морају бити удаљени од надземних резервоара у
  складу са одредбом тачке 4.2.2.1 ових прописа, а од осталих објеката који
  нису у склопу претакалишта и јавних путева – најмање 30 m. 




6.1.2.2


Кад
  се претакалиште за вагон-цистерне налази ван складишног простора, приступни
  колосек мора бити од осталих колосека удаљен најмање 60 m ако се употребљава
  електрична локомотива или локомотива са отвореним ложиштем. Ако се
  употребљавају други типови локомотива, приступни колосек мора бити од осталих
  колосека удаљен најмање 10 m мерено од симетрале колосека. 




6.1.3


Изградња




6.1.3.1


Делови
  претакалишта који служе за прикључење транспортних цистерни морају бити изнад
  земље. 




6.1.3.2


За
  прилаз транспортних цистерни до места прикључења на претакалишту ради
  претакања запаљивих течности, мора постојати приступни пут или приступни
  колосек који је саставни део претакалишта. 




6.1.3.3


Приступни
  пут односно приступни колосек не сме бити у кривини, а дужина његовог
  хоризонталног дела мања од 12 m са једне и друге стране уређаја за пуњење.
  Дужина приступног пута односно приступног колосека мора бити два пута већа од
  укупне дужине прикључених цистерни. 




6.1.3.4


Површина
  на којој се врши претакање и приступни пут морају бити бетонирани, видљиво
  означени и димензионисани према планираном промету, а кретање возила мора
  бити у једном смеру. 




6.1.3.5


Приступ
  возилима, која нису намењена за транспорт запаљивих течности у зону
  претакања, онемогућава се рампом, ланцем, исклизницом на железничком колосеку
  и на сличан начин који се постављају на удаљености најмање 10 m од габарита
  прикључене цистерне са обе стране приступног пута односно приступног
  колосека. 




6.1.3.6


Уређаји
  за пуњење ауто-цистерни морају се налазити на простору издигнутом најмање 15
  cm изнад нивоа приступног пута и морају бити видљиво означени ивичњаком
  обојеним наранџастом и белом бојом. 




6.1.3.7


Уређаји
  и објекти на претакалишту за ауто-цистерне морају бити удаљени од ивичњака
  најмање 60 cm и изведени тако да је искључена могућност удара ауто-цистерне
  при нормалним условима кретања возила. 




6.1.3.8


Ако
  су уређаји за претакање постављени у два реда, ширина приступног пута између
  тих уређаја мора да износи најмање 7 m. 




6.1.3.9


Уређаји
  за претакање морају бити изведени тако да је искључена могућност просипања
  или пропуштања запаљивих течности приликом претакања ван простора у коме се
  врши прихватање просутих течности. 




6.1.3.10


Избачене
  или на било који начин просуте запаљиве течности смеју се одводити само у
  технолошку канализацију, а њихово прихватање може се обезбедити посебним
  судовима из којих се просута течност одводи у за ту сврху уређени простор. 




6.1.3.11


За
  смештај особља на претакалишту може се изградити посебан објект који се мора
  налазити изван зоне II. 




6.1.3.12


Ако
  се објект из тачке 6.1.3.11 ових прописа користи и за смештај запаљивих
  течности пакованих у херметички затвореним посудама до 5 литара, такве посуде
  морају се налазити у посебној просторији која се сматра зоном II. 




6.1.3.13


Просторија
  објекта из тачке 6.1.3.11 ових прописа може се загревати само топлом водом,
  паром ниског притиска, топлим ваздухом или посебним затвореним електричним
  грејачем. 




6.1.4


Опрема




6.1.4.1


Под
  опремом претакалишта подразумевају се прикључни цевоводи са уређеном
  арматуром, прикључне савитљиве цеви, сигурносни уређаји, пумпе, мерачи
  протока, опрема приступног пута односно приступног колосека, електричне
  инсталације, ватрогасна опрема и хидрантска мрежа. 




6.1.4.2


Савитљива
  цев или претакачка рука мора бити на сигуран начин учвршћена и затворена
  запорним органом, ако није у употреби. 




6.1.4.3


Одушак
  цевовода не сме се постављати на стуб на коме се налази претакачка рука или
  на који се прикључује савитљива цев. 




6.1.4.4


Пумпа
  и њена опрема морају бити израђене и одобрене за претакање запаљивих
  течности, а постављају се на отвореном простору или у грађевинском објекту
  посебно опремљеном за ту сврху, унутар складишног простора или претакалишта. 




6.1.4.5


Пумпа
  која није покретна мора се поставити и причврстити на бетонски темељ чији је
  ниво најмање 10 cm издигнут од околног терена. 




6.1.4.6


Грађевински
  објект из тачке 6.1.4.4 ових прописа мора испуњавати следеће услове: 





1) зидови и кров
  морају имати ватроотпорност предвиђену за више од једног часа; 





2) кров мора бити
  од лаганог материјала; 





3) отварање врата
  и прозора мора бити према вани; 





4) вентилациони
  отвори морају бити изведени при поду и таваници просторије и морају
  онемогућавати стварање запаљиве и експлозивне смеше; 





5) унутар
  просторије не смеју се налазити материјали који могу изазвати пожар. 




6.1.4.7


Независно
  од места постављања, пумпа се мора прописно уземљити, а ако је на електрични
  погон, инсталација мора бити изведена према одредбама прописа о електричним
  постројењима на надземним местима угроженим од експлозивних смеша. 




6.1.4.8


Цевоводи
  за транспорт запаљивих течности од складишних резервоара до претакалишта и
  обрнуто могу се постављати изнад или испод земље и по могућности најкраћим
  путем. 




6.1.4.9


Цевоводи
  се морају одговарајућим уређајима заштитити од прекомерног загревања. 




6.1.4.10


Ако
  цевоводи прелазе преко приступног пута или приступног колосека, морају бити
  постављени изнад нормалног габарита превозног средства. 




6.1.4.11


Надземни
  цевоводи морају бити прописно уземљени, заштићени од корозије и постављени
  тако да им је омогућено топлотно ширење. 




6.1.4.12


Спајање
  надземних цевовода може се вршити заваривањем, прирубничким спојем, навојним
  спојем и осталим вијчаним везама. 




6.1.4.13


Подземни
  цевоводи укопавају се у земљу до дубине од најмање 80 cm, с тим да делови
  цевовода на месту уласка у земљу буду изведени без прелома. 




6.1.4.14


Кад
  се полаже испод железничког колосека или пута, цевовод се мора поставити у
  бетонске канале или у цеви већег пречника на дубини од најмање 80 cm испод
  коловозне конструкције односно колосека, а обложити сувим песком. 




6.1.4.15


Укрштање
  цевовода са канализацијоим под углом од 90°* дозвољено је само ако је цевовод
  заштићен цевима већег пречника чији крајеви морају бити заливени битуменом.
  Дужина заштитних цеви мора износити најмање 2 m на једну и другу страну од
  спољњег зида канализационе цеви. 




6.1.4.16


Ако
  се укрштање цевовода из тачке 6.1.4.15 ових прописа врши под оштрим углом,
  катета нормална на канализациону цев мора износити најмање 2 m. 




6.1.4.17


Цевоводи
  се не смеју полагати у ровове предвиђене за полагање уземљења, паровода,
  електричних водова, водова за транспорт киселина и сл. 




6.1.4.18


При
  укрштању цевовода са водовима из тачке 6.1.4.17 ових прописа мора се извести
  мимоилажење на висинској разлици од 1 m и цевовод заштитити цевима већег
  пречника. 




6.1.4.19


Подземни
  цевоводи морају бити заштићени од оштећења и корозије. 




6.1.4.20


Пре
  прекривања земљом подземних цевовода, односно пре постављања заштитне
  изолације надземних цевовода, мора се извршити испитивање непропусности у
  складу са тачком 4.1.10 ових прописа, и о томе саставити записник који се
  чува као трајан документ. 




6.1.5


Посебне
  одредбе о претакалишту 




6.1.5.1


Претакање
  се, по правилу, врши дању. Ако се претакање врши ноћу, претакалиште мора бити
  осветљено електричним осветљењем према одредбама Прописа о електричним
  постројењима на надземним местима угроженим од експлозивних смеша. 




6.1.5.2


На
  претакалишту се морају налазити следећи лако уочљиви натписи који се
  постављају на почетку приступног пута, односно приступног колосека:
  „Забрањено пушење и приступ отвореним пламеном", „Незапошљенима приступ
  забрањен", „Опасност од пожара и експлозије", „Стоп – цистерна
  прикључена" и „Обавезна употреба алата који не варничи". 




6.1.5.3


За
  чишћење и испирање транспортних цистерни мора се изградити посебан простор
  удаљен најмање 30 m од осталих делова постројења, објеката и јавних путева. 




6.1.5.4


Ако
  се у транспортној цистерни и резервоару претаче течност ниже групе
  запаљивости од групе запаљивости која се раније налазила у цистерни односно
  резервоару, мора се посебно водити рачуна да транспортна цистерна односно
  резервоар и припадајући цевоводи буду потпуно испражњени. 




6.1.5.5


Под
  електричном инсталацијом претакалишта подразумевају се расвета, уземљење свих
  уређаја претакалишта, уземљење приступног колосека, уземљење ауто-цистерне
  односно пловила за време претакања, електромоторни погон, прикључна
  електрична инсталација и склопке за моторе и расвету. 




6.1.5.6


Приликом
  претакања, вагон-цистерна мора бити закочена и обезбеђена од померања
  папучама постављеним са обе стране точкова, а приступни колосек обезбеђен од
  неконтролисаног прилаза вагона са осталих колосека. 




6.1.5.7


На
  приступном колосеку не сме се користити електрична вуча за манипулацију. Ако
  се приступни колосек налази у близини других железничких колосека на којима
  се користи електрична вуча, мора се извести сигурна заштита од лутајућих
  струја. 




6.1.5.8


На
  резервоарски простор који се налази између уређаја за претакање танкера и
  резервоара за ускладиштавање запаљивих течности примењују се одредбе ових
  прописа које се односе на надземне резервоаре. 




6.1.5.9


Ако
  се претакање врши са обале у пловило а струјање запаљиве течности постиже
  гравитационим падом, на прикључном месту мора бити уграђен вентил који се
  аутоматски затвара ради спречавања истицања течности при прекиду везе између
  уређаја за претакање и пловила. 




6.1.5.10


Руковање
  уређајима на претакалишту мора бити поверено само лицима која су посебно оспособљена
  и обучена за тај посао. 




6.1.6


Посебни
  услови за претакалиште и претакање запаљивих течности из пловила и у пловило
  на мору 




6.1.6.1


Објекти
  и уређаји за претакање запаљивих течности морају бити лоцирани у луци или на
  пловећој плутачи и смештени тако да представљају посебно лучко постројење или
  посебну луку, чија удаљеност од објеката који нису саставни део претакалишта
  не сме бити мања од 80 m мерено од габарита. 




6.1.6.2


Удаљеност
  објеката и уређаја за претакање од резервоара за ускладиштавање запаљивих
  течности не сме бити мања од 70 m. 




6.1.6.3


Луке
  у којима се искључиво врши пуњење пловила морају имати уређаје за прихватање
  баласта. 




6.1.6.4


Уређаји
  за претакање могу бити спојени са резервоаром, надземним цевоводима у луци,
  цевоводима положеним на дну мора до уређаја на обали или пливајућим
  цевоводима на површини мора до уређаја у луци. Цевоводи морају бити заштићени
  од механичког оштећења и временских непогода. 




6.1.6.5


Уређаји
  за претакање морају имати запорне органе уграђене непосредно иза прикључног
  места тако да при временским непогодама омогућавају брзо одвајање од пловила.
  




6.1.6.6


Ако
  је претакалиште изграђено само за истакање запаљивих течности из пловила, иза
  прикључног места мора се уградити противповратни вентил. 




6.1.6.7


Претакачка
  рука или савитљива цев, ако није спојена са пловилом, мора бити учвршћена и
  затворена запорним органом и постављена тако да не омета пристајање, везивање
  или сидрење пловила. 




6.1.7


Посебни
  услови за претакалиште и претакање запаљивих течности из пловила и у пловило
  на рекама. 




6.1.7.1


Објекти
  и уређаји за претакање морају бити лоцирани на посебно за то одређеном каналу
  или базену, а изузетно и на отвореном водотоку и смештени тако да
  представљају посебно пристанишно постројење или посебно пристаниште, чија
  удаљеност од објеката који нису саставни део претакалишта не сме бити мања од
  30 m. 




6.1.7.2


Објекти
  и уређаји за претакање на пристаништу, које је изграђено на отвореном
  водотоку а није искључиво намењено за претакање запаљивих течности, морају
  бити лоцирани низводно од осталих постројења. 




6.1.7.3


Ако
  су објекти и уређаји за претакање постављени на пристаништу које је на
  отвореном водотоку, морају се заштитити од отпадака и леда зауставном браном.
  




6.1.8


Заштита
  од пожара 




6.1.8.1


Претакалиште
  мора бити на сигуран начин заштићено од извора топлоте помоћу ватрогасне
  опреме и хидрантске мреже. 




6.1.8.2


Уређаји
  за претакање морају имати самостални систем за гашење пожара. Тај систем може
  бити и у склопу целокупног лучког односно пристанишног система за гашење
  пожара. Систем за гашење пожара може бити стабилни аутоматски односно
  полуаутоматски систем или стабилна инсталација са прикључцима на доступним
  местима, а, изузетно може се извести и помоћу точкова за пену. 




6.1.8.3


Хидрантска
  мрежа претакалишта састоји се од најмање два хидранта. Капацитет једног
  хидранта износи 200 l/min у трајању од најмање 2 часа. 




6.1.8.4


Уз
  сваки хидрант мора се поставити ормарић са два црева од по 50 m, опремљена
  млазницом. 




6.1.8.5


Укупан
  број ручних апарата за гашење пожара капацитета пуњења 9 kg праха или другог
  одговарајућег средства зависи од површине која се штити и они се морају
  поставити тако да удаљеност између два апарата не буде већа од 15 m. 




6.1.8.6


За
  време претакања мора се уз транспортну цистерну налазити најмање још један
  превозни апарат за гашење пожара капацитета пуњења најмање 50 kg праха или
  другог одговарајућег средства за гашење. 




6.1.8.7


Ватрогасна
  опрема претакалишта мора се свакодневно визуелно контролисати. 




6.2


Претакање
  запаљивих течности у посуде 




6.2.1


Претакање
  запаљивих течности из једне посуде у другу врши се гравитационим системом или
  посредством пумпе на за то одређеном месту. 




6.2.2


Ако
  се претакање запаљивих течности врши гравитационим системом, посуде могу
  имати отворе на дну или на једном свом крају и морају бити уздигнуте на
  одговарајућу висину. 




6.2.3


Претакање
  запаљивих течности не сме се вршити системом који би могао изазвати стварање
  натпритиска или потпритиска у посуди. 




6.2.4


При
  пуњењу посуде запаљивом течношћу посредством пумпе из резервоара, мора се
  омогућити несметано одушивање и одвођење гасова на начин који омогућава
  безбедан рад запошљеног особља. 




6.2.5


Цевоводи,
  цевни спојеви, арматура и опрема за пуњење морају бити одржавани и обезбеђени
  од оштећења и неконтролисаног истицања запаљиве течности. 




6.2.6


Приступ
  ускладиштеним посудама дозвољен је само запошљеном особљу, а претакање
  запаљивих течности из посуда може вршити само лице које је за то обучено. 




6.2.7


Претакање
  запаљивих течности не сме се вршити на одстојању ближем од 2 m од објекта
  који није искључиво намењен за ускладиштавање посуда. 




6.2.8


На
  пољопривредним добрима, сеоским имањима и усамљеним градилиштима претакање
  запаљивих течности може се вршити на простору удаљеном најмање 12 m од било
  ког објекта. 




6.2.9


Посуде
  са запаљивим течностима не смеју се приликом претакања међусобно спајати
  цевоводима. 




6.2.10


Уређаји
  и опрема за претакање запаљивих течности у посуде морају бити уземљени и
  обезбеђени од стварања статичког електрицитета. 










* 
Службени лист СФРЈ, број 23/1971 
 

 
 



Табела 2




Капацитет
  резервоара у m3


Најмања удаљеност
  од јавног пута и ивице земљишта које припада постројењу, као и од објеката на
  суседном земљишту који не припадају постројењу (а1)m


Најмања удаљеност
  од путева унутар постројења и објеката који припадају постројењу (а2)m




1 или мање


1,5


1,5




1–3


3


1,5




3–45


4,5


1,5




45–100


6


1,5




100–200


10


3




200–350


15


4,5




350–2000


25


8




2000–4000


30


10




4000–7500


40


14




7500–10000


50


17




10000 или више


55


20



 



Табела 3




Зависност
  протока ваздуха (V1) у m3/h при притиску од 760 mm Hg и
  температуре од 15,50С – од површине резервоара која може бити
  угрожена пожаром на суседном резервоару, коригована коефицијентом К:




m2


m3/h
V1


m2


m3/h
V1


m2


m3/h
V1




1,858


0,5975


18,581


5,9749


92,903


14,8381




2,787


0,8948


23,226


6,7678


111,484


15,7725




3,716


1,1921


27,871


7,5040


130,064


16,6221




4,645


1,4923


32,516


8,1553


148,645


17,3866




5,574


1,7896


37,161


8,8349


167,225


18,0946




6,503


2,0870


46,452


10,0242


185,806


18,7459




7,432


2,3843


55,742


11,1003


222,967


19,9352




8,361


2,6845


56,032


12,1197


260,128


21,0112




9,290


2,9733


74,322


13,0825


и изнад





11,148


3,5679


83,613


13,9603






13,006


4,1626


92,903


14,8381






14,864


4,7573








16,722


5,3802








18,581


5,9749







Коефицијент
К=0,55 за сфере и сфероиде.
Коефицијент
К=0,75 за хоризонталне и вертикалне резервоаре.
Напомена:
Међувредности се добијају интерполацијом*.
За
вертикалне резервоаре укупна угроженост површина израчунава се само за првих 10
m изнад земље.
* Службени лист СФРЈ, број 23/1971
 
 



Табела 4




Највећи
  проток пуњења или пражњења резервоара 1/min


Унутрашњи пречник
  одушног цевовода у mm зависно од његове дужине




до 15 m


преко 15 до 30 m


преко 30 до 60 m




350


32


32


32




750


32


32


32




1.150


32


32


38




1.500


32


38


50




2.000


32


38


50