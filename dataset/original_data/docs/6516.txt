Редакцијски пречишћен текст
 
 

	 

	 

	 
ЗАКОН
о поморскoj пловидби

"Службени гласник РС", бр. 87 од 
	21. новембра 2011, 104 од 27. новембра 2013, 
	18 од 13. фебруара 2015.
 
 
Део први
УВОДНЕ ОДРЕДБЕ
Предмет уређења
Члан 1.
Овим законом уређују се услови и начин за безбедну пловидбу на мору поморских бродова који вију заставу Републике Србије и других пловила уписаних у један од домаћих уписника, њиховa способност за пловидбу, посада, заштита мора од загађења са бродова, надзор и друга питања која се односе на безбедност поморске пловидбе.
Примена закона
Члан 2.
Одредбе овог закона које се односе на поморске бродове односе се и на друга пловила, ако је то овим законом предвиђено.
Одредбе овог закона примењују се и на ратне бродове, када је то овим законом прописано.
Члан 3.
На односе који нису уређени овим законом и другим прописима који су донети на основу овог закона, примењују се обичаји у поморској пловидби.
Значење појмова
Члан 4.
Поједини изрази употребљени у овом закону имају следеће значење:
1) брод је поморски брод регистрован за пловидбу морем, чија баждарска дужина износи најмање 12 m, а бруто тонажа најмање 15 BT и који превози најмање 12 лица, осим ратног брода;
2) брод за превоз гасова је брод регистрован за превоз утечњених гасова у разливеном стању;
3) брод у градњи је брод од момента полагања кобилице или сличног поступка градње до момента уписа у уписник бродова;
4) бродар је власник пловила, закупац, чартерер или менаџер који је држалац пловила, носилац пловидбене одговорности;
5) брзи путнички брод је путнички брод регистрован за пловидбу морем којем је највећа брзина у m/s једнака или већа од вредности добијене формулом: 3,7 ∇0,1667, где је ∇ истиснина на конструктивној водној линији у m³. Под брзим путничким бродом не сматрају се неистиснински бродови чији је труп потпуно изнад површине услед деловања аеродинамичких сила генерисаних површинским ефектом. Бродови, запремина истиснине 500 m³ и мање и највеће брзине мање од 20 чворова, у пловидби морем не сматрају се брзим путничким бродовима;
6) брзи теретни брод је теретни брод регистрован за пловидбу морем којем је највећа брзина у m/s једнака или већа од вредности добијене формулом: 3,7 ∇0,1667, где је ∇ истиснина на конструктивној водној линији у m³. Под брзим теретним бродом не сматрају се неистиснински бродови чији је труп потпуно изнад површине услед деловања аеродинамичких сила генерисаних површинским ефектом;
7) власник пловила је физичко или правно лице које је као власник уписано у један од уписника;
8) дужина брода, јахте и чамца је дужина утврђена Техничким правилима;
9) домаћи брод је поморски брод који има државну припадност Републике Србије и који је уписан у један од домаћих уписника;
10) држава луке је држава у чију луку упловљава домаћи брод;
11) заштићено подручје је подручје мора где је, због признатих техничких разлога у вези са његовим океанографским и еколошким стањем и посебним карактером његовог саобраћаја, потребно усвајање посебних метода за спречавање загађења мора;
12) именовано тело је привредно друштво или предузетник које је именовано од стране министарства надлежног за послове саобраћаја за обављање статутарне сертификације поморске опреме, као и за оцењивање усаглашености пловила за рекреацију до 24 m дужине током градње;
13) IMO је Међународна поморска организација;
14) ISM Правилник је Међународни правилник управљања за безбедан рад бродова и спречавање загађења, усвојен Резолуцијом А.741(18) од стране IMO, од 4. новембра 1993. године, како је измењен и допуњен Резолуцијом Комитета за поморску безбедност 104(73) од 5. децембра 2000. године, са свим накнадним изменама и допунама;
15) ISPS Правилник је Међународни правилник о сигурности бродова и лучких постројења, са изменама и допунама;
16) IMDG Правилник је Међународни правилник о поморском превозу опасне робе, усвојен Резолуцијом 122(75) Комитета за поморску безбедност
IMO; 
17) јахта је пловило које служи за рекреацију, спорт и разоноду које може да се користи за личне потребе или у комерцијалне сврхе, чија баждарска дужина износи најмање 9 m, а бруто тонажа – најмање 15 BT и које превози највише 12 лица;
18) компанија је власник брода или било које друго физичко или правно лице, као што је менаџер или bareboat чартерер, које је преузело одговорност за управљање бродом од власника брода и које је преузимањем такве одговорности преузело овлашћења и одговорности у складу са ISM Правилником;
19) класна сертификација је издавање докумената од стране признате организације којима се потврђује способност брода да се користи за одређену намену у складу са техничким правилима, усвојеним и објављеним од стране признате организације; 
	
20) LRIT je систем идентификације и праћења бродова на великој удаљености у складу са прописом V/19-1 SOLAS Конвенције;
21) MARPOL Конвенција је 
	
Међународна конвенција о спречавању загађења са бродова;
22) међународно путовање је путовање брода, јахте, или другог пловила које плови из луке једне државе у луку друге државе или које плови на отвореном мору или у територијалним водама обалних држава ради пружања одређених услуга;
22a) менаџер је правно лице које је 
	преузело одговорност за управљање пословањем и/или техничкo одржавање брода 
	и/или попуњавање брода посадом, односно за обављање других послова у складу 
	са стандардним Baltic and International Maritime Council (BIMCO) споразумом 
	о управљању бродом;**
23) MEPC је Комитет за заштиту морске средине IMO-a;
24) MSC је Комитет за поморску безбедност IMO-a;
25) научно истраживачки брод је брод регистрован искључиво за научна или технолошка истраживања или искоришћавања мора, морског дна или његовог подземља, опремљен опремом и уређајима за ту намену, као и смештајем за посебно особље;
26) нуклеарни брод је поморски брод опремљен нуклеарним постројењем;
27) непокретна платформа је вештачко острво, инсталација или структура која је трајно причвршћена за морско дно за потребе истраживања или експлоатације богатства или у друге економске сврхе;
28) Nm је ознака за наутичку миљу;
29) NОx Технички правилник је Технички правилник о контроли испуштања азотових оксида из бродског дизел мотора;
30) отпад је сваки отпад који настаје на броду или од рада брода, искључујући свежу рибу и њене делове, настао за време рада брода и који се може одстрањивати трајно или у временским размацима, како је дефинисано у Прилогу V MARPOL Конвенције;
31) обална држава је држава у чије територијално море, односно унутрашње морске воде упловљава домаћи брод;
32) опасна роба су материје, ствари и предмети обухваћени IMDG Правилником;
33) пловило је брод, технички пловни објект, јахта, чамац и други објект који је оспособљен за пловидбу морем и који учествује у пловидби, као и објект који је у потпуности или делимично укопан у морско дно или положен на морско дно;
34) пловило за рекреацију је пловило које је намењено за спорт и разоноду чија је дужина трупа од 2,5 до 24 m, независно од врсте погона;
35) пловидбени агент 
	је правно лице које је регистровано за обављање пловидбено агенцијских послова и које на основу општег или посебног пуномоћја од стране бродара, у његово име и за његов рачун, обавља пловидбено агенцијске послове који укључују помагање, посредовање и заступање у односу на пловидбу и искоришћавање бродова;
36) поморска пловидба је пловидба која се обавља на мору;
37) поморска несрећа је ванредни догађај на мору настао у пловидби или искоришћавању пловила, пловног пута или објекта на њему услед кога је, као непосредна последица употребе пловила, дошло до људских жртава или телесних оштећења, материјалне штете или загађења животне средине, али не укључује намерно чињење или нечињење с намером да се угрози безбедност брода, лица на броду или животна средина;
38) поморска незгода је ванредни догађај на мору, који није поморска несрећа, који је настао услед непосредног искоришћавања пловила, а који угрожава или је угрозио безбедну пловидбу брода, безбедност путника или било којих других лица на броду, односно који угрожава или је довео до загађења животне средине, али не укључује намерно чињење или нечињење с намером да се угрози безбедност брода, лица на броду или животна средина;
39) поморска опрема је опрема која се обавезно или добровољно уграђује и употребљава на броду и која испуњава захтеве прописане међународним прописима, за чију употребу је неопходно одобрење од стране надлежних органа Републике Србије;
40) послодавац је домаће, односно страно физичко или правно лице са којим је поморац закључио уговор о раду у своје име;
41) постојећи брод је брод који није у градњи;
42) призната организација је организација 
	која испуњава услове прописане посебним прописом и која је овлашћена од 
	министарства надлежног за послове саобраћаја за обављање статутарне 
	сертификације поморских бродова која обухвата обављање прегледа и издавање 
	прописаних исправа;**
43) путник је свако лице на пловилу, осим деце млађе од једне године, лица запослених на пловилу у било ком својству и чланова њихове породице;
44) путнички брод је брод са сопственим погоном регистрован за превоз више од 12 путника;
45) ратни брод је брод који је под командом оружаних снага, а чија је посада војна;
46) рибарски брод је брод са сопственим погоном регистрован и опремљен за улов рибе или других живих бића која живе у мору, чија је најмања дужина 12 m, а бруто тонажа најмања 15;
47) ro-ro путнички брод је путнички брод са простором за ro-ro терет и простором посебне категорије;
48) ro-ro теретни брод је теретни брод са простором само за превоз rо-rо терета;
49) ro-ro трајект је поморски путнички брод опремљен тако да омогућава друмским и железничким превозним средствима да се укрцавају (roll on) на брод или искрцавају (roll off) који превози више од 12 путника;
50) SOLAS Конвенција је 
	
Међународна конвенција о заштити људског живота на мору;
51) статутарна сертификација је издавање сертификата од стране или у име Републике Србије у складу са међународним конвенцијама;
52) SafeSeaNet је систем Европске уније за размену информација о поморској пловидби успостављен од стране Европске комисије у циљу праћења примене одговарајућих секундарних извора права Европске уније од стране држава чланица ЕУ; 
	
53) танкер за превоз уља је брод регистрован првенствено за превоз уља у течном стању;
54) танкер за превоз хемикалија је брод регистрован првенствено за превоз опасних хемикалија и штетних материја у течном стању;
55) тегљач, односно потискивач је брод регистрован за тегљење или потискивање других пловила;
56) трговачка морнарица обухвата поморске бродове и друга поморска пловила, осим ратних бродова;
57) теретни брод је брод регистрован за превоз терета са или без сопственог погона;
58) технички пловни објект је брод, са или без сопственог погона регистрован за обављање техничких радова (багер, дизалица, платформа за истраживање и експлоатацију нафте и сл.);
59) уље је свако постојано уље, као што су сирова нафта и њени деривати, те талог и отпадна уља како је то наведено у Прилогу I MARPOL Конвенције без обзира на то да ли се превозе као терет или као залихе горива и мазива;
60) фекалије су отпадне воде из бродских тоалета, медицинских просторија (апотеке, бродске болнице и др.), просторија са живим животињама и друге отпадне воде ако се мешају са отпадним водама из наведених просторија, како је дефинисано у Прилогу IV MARPOL Конвенције;
61) чамац је пловило регистровано за пловидбу морем, које није јахта, чија баждарска дужина износи мање од 12 m, а бруто тонажа – мање од 15 BT. У чамце не спадају пловила која припадају другом пловилу у сврху прикупљања, спасавања или обављања радова, пловила намењена за спортска такмичења, кануи, кајаци, гондоле, педолине, даске за једрење, даске за јахање на таласима и слично;
62) штетне течне ствари су ствари одређене у Додатку II Прилога II MARPOL Конвенције;
63) штетни систем против обрастања је премаз, боја, површинска обрада, површина или средство које се користи на броду ради спречавања прирастања непожељних организама.
Термини којима су у овом закону означени положаји, професије, односно 
	занимања, изражени у граматичком мушком роду, подразумевају природни мушки и 
	женски род лица на које се односи.*
 
*Службени гласник РС, 
	број 104/2013
**Службени гласник РС, 
	број 18/2015
 
Део други
БЕЗБЕДНОСТ ПОМОРСКЕ ПЛОВИДБЕ И ПИЛОТАЖА
1. Безбедност поморске пловидбе
Члан 5.
Безбедност поморске пловидбе подразумева услове, правила, техничка правила и мере које морају да испуњавају пловила и посада којима се обезбеђује безбедна пловидба.
Члан 6.
Послови безбедности поморске пловидбе су управни, инспекцијски, технички и други стручни послови одређени овим законом и прописима донетим на основу овог закона, којима се обезбеђује безбедност поморске пловидбе.
Послови из става 1. овог члана у надлежности су министарства надлежног за послове саобраћаја (у даљем тексту: министарство), лучке капетаније као подручне јединице министарства, независног државног органа за спровођење безбедносне истраге, центрa за обуку помораца, признатe организацијe и именованoг тела.
Члан 7.
Министарство, органи и организације из члана 6. став 2. овог закона, осим независног државног органа за спровођење безбедносне истраге, дужни су да усвоје, примењују и одржавају Систем управљања квалитетом који се сертификује у складу са међународним стандардима управљања квалитетом.
Брисан је ранији став 2. (види члан 2. Закона - 18/2015-3)
Члан 8.
У поморској пловидби морају се примењивати прописана међународна правила пловидбе и прописани сигнали и ознаке који морају задовољити захтеве безбедне и уредне пловидбе.
Домаћи брод дужан је да вије заставу трговачке морнарице Републике Србије.
Члан 9.
Домаћи бродови који превозе опасну робу дужни су да се придржавају одредби Главе VII SOLAS Конвенције, 
	* одредби IMDG Правилника, као и прописа Европске уније којим се 
	уређује пријављивање опасне или загађујуће робе која се превози бродовима 
	(HAZMAT).*
Домаћи бродови који морају да имају бродску радио-станицу дужни су да за време пловидбе организују службу бдења, у складу са прописима о радио-саобраћају.
На начин и услове рада радио-службе за безбедност пловидбе на домаћим 
	бродовима, као и на услове које морају да испуњавају бродске радио станице, 
	примењују се одредбе Радио правила, које је усвојила Међународна унија за 
	телекомуникације.**
 
*Службени гласник РС, 
	број 104/2013
**Службени гласник РС, 
	број 18/2015
 
FAL документи
Члан 10.
Домаћи брод дужан је да приликом доласка и/или одласка из луке обалне државе преда тој луци:
1) општу изјаву;
2) изјаву о терету; 
3) изјаву о бродским залихама;
4) изјаву о имовини посаде;
5) списак посаде;
6) списак путника;
7) документ о пошти, у смислу Светске поштанске конвенције;
8) поморску здравствену изјаву.
Домаћи брод који превози опасни терет поред исправа из става 1. овог члана дужан је да приликом доласка и/или одласка из луке обалне државе преда надлежном органу те луке и манифест опасног терета.
Документи из ст. 1. и 2. овог члана морају да буду на српском и 
	енглеском језику.*
Министар прописује садржину, обрасце, начин и услове издавања и вођења 
	докумената које домаћи брод предаје при доласку и/или одласку из луке обалне 
	државе, лица надлежна за потписивање докумената, као и мере које компанија 
	треба да предузме у циљу ефикасног спровођења процедура за долазак и/или 
	одлазак путника и посаде са брода у луци.*
 
*Службени гласник РС, 
	број 104/2013
 
ISM Правилник
Члан 11.
Власник, односно компанија домаћег брода дужна је да усвоји, примењује и одржава Систем управљања безбедношћу, у складу са Главом IX SOLAS Конвенције и ISM Правилником који укључује следеће обавезне елементе:
1) политику безбедности пловидбе компаније и заштиту животне средине од стране компаније;
2) упутства и процедуре у циљу осигурања безбедне пловидбе брода и заштите животне средине у сагласности са захтевима међународног права;
3) утврђивање нивоа овлашћења и начин комуникације између обале и посаде на броду;
4) процедуре за пријављивање незгода и неусаглашености успостављеног система са одредбама ISM Правилника;
5) процедуре за припрему одговора на ванредне ситуације;
6) процедуре за унутрашњу контролу и прегледе функционисања успостављеног Система управљања безбедношћу;
7) систем за регистровање података о путницима који мора да испуњава услове прегледности, доступности, употребљивости и сигурности.
У циљу осигурања безбедне пловидбе својих бродова и успостављања везе између компаније и лица на броду, свака компанија дужна је да одреди лице или лица на обали која ће бити одговорна за контролу свих аспеката безбедне пловидбе бродова компаније и заштите животне средине, као и да обезбеде одговарајућа средства и подршку бродовима.
Захтеви предвиђени ISM Правилником које бродови и компаније морају да 
	испуњавају, ближе се утврђују техничким правилима за статутарну сертфикацију 
	поморских бродова.*
 
*Службени гласник РС, 
	број 104/2013
 
Члан 12.
Сва лица на домаћем путничком броду морају да буду пребројана пре него што брод исплови из луке.
Пре него што домаћи путнички брод исплови из луке, број лица на броду мора бити пријављен заповеднику брода и одговорном лицу одређеном од стране компаније за вођење пописа путника или одговарајућем систему компаније на копну развијеном у складу са ISM Правилником.
Пре него што домаћи путнички брод исплови из луке, заповедник мора да обезбеди да број лица на броду не прелази број лица који брод може да превози.
Компанија која управља домаћим путничким бродом дужна је да обезбеди да подаци који се односе на број путника у сваком тренутку буду доступни инспекторима безбедности пловидбе, као и службама за трагање и спасавање најближе обалне државе, које су образоване у складу са међународним прописима, у случају ванредне ситуације.
Лични подаци о путницима на домаћем путничком броду, који испловљава 
	из луке полазишта која се налази у једној држави чланици Европске уније и на 
	путу је ка луци одредишта која се налази у другој држави чланици Европске 
	уније, чувају се у складу са потребама трагања и спасавања, као и спровођења 
	поступка истраживања поморске несреће или поморске незгоде.**
Компанија која управља домаћим путничким бродом дужна је да успостави 
	систем за регистрацију и пренос података о путницима, као и да одреди 
	регистратора који је одговоран за чување и пренос података о путницима у 
	ванредним ситуацијама или одмах након поморске несреће или поморске 
	незгоде.*
Систем из става 6. овог члана одобрава министарство.**
Систем за регистрацију и пренос података о путницима из става 5. овог 
	члана, мора да испуњава следеће критеријуме:*
1) омогућава да се подаци воде у стандардизованом облику;* 
2) омогућава да подаци буду лако доступни надлежним органима обалних 
	држава којима подаци морају да буду достављени;*
3) не проузрокује успоравање поступка укрцавања и/или искрцавања 
	путника;*
4) омогући заштиту од неовлашћене употребе и злоупотребе која укључује 
	неовлашћени приступ, измену или губитак.*
Компанија која управља домаћим путничким бродом дужна је да обезбеди да подаци у вези лица која су исказала потребу за посебном негом или за помоћ у ванредним ситуацијама, буду забележени на одговарајући начин и достављени заповеднику пре него што путнички брод исплови из луке.
Министарство по потреби врши контролу рада система за регистрацију и 
	пренос података о путницима који користи компанија која управља домаћим 
	путничким бродом.*
Министар прописује врсту података, начин прикупљања и вођења евиденције података о путницима које домаћи путнички брод мора да води о путницима на путничком броду. 
	
 
*Службени гласник РС, 
	број 104/2013
**Службени гласник РС, 
	број 18/2015
 
Испитивање поморских несрећа и поморских незгода и безбедносна истрага
Члан 13.
Испитивање поморских несрећа и поморских незгода и безбедносна истрага врше се у вези са поморским несрећама и поморским незгодама које се догоде услед искоришћавања брода ако је поморска несрећа или поморска незгода проузроковала смрт или теже телесне повреде, већи губитак или оштећење имовине, или загађење морске средине.
Испитивање поморских несрећа и поморских незгода врши министарство преко инспектора безбедности пловидбе ради прикупљања доказа и података потребних за утврђивање прекршајне и кривичне одговорности, у складу са законом.
За организацију и спровођење безбедносне истраге у циљу утврђивања околности и узрока поморских несрећа и поморских незгода и предлагања мера ради избегавања поморских несрећа и поморских незгода, као и унапређења безбедности пловидбе одговоран је независни државни орган за спровођење безбедносне истраге, који је функционално и организационо независан од свих органа и организација надлежних за област поморства и од свих правних и физичких лица са којима би могла доћи у сукоб интереса.
Независни државни орган из става 3. овог члана основаће се посебним законом. 
	
Члан 13а*
Испитивање поморских несрећа и поморских незгода:*
1) мора да буде независно од безбедносне истраге у делу који се односи 
	на узимање исказа сведока;*
2) не може да буде спречено, обустављено или одложено због безбедносне 
	истраге или било којег другог разлога;*
3) мора да буде делотворно, као и да обезбеди сарадњу са органом из 
	члана 13. став 3. овог закона.*
У случају потребе за специјалистичким знањима у испитивање поморских 
	несрећа и поморских незгода решењем министра могу да се укључе и 
	специјалисти из појединих области.*
 
*Службени гласник РС, 
	број 104/2013
 
Члан 14.
Брисан је (види члан 5. Закона - 18/2015-3)
 
2. Пилотажа
Члан 15.
Пилотажа је давање стручних савета заповеднику брода од стране стручних лица (пилота) у погледу вођења брода ради безбедне пловидбе.
Заповедник домаћег брода дужан је да користи услуге пилотаже на местима на којима је прописана обавезна пилотажа прописима обалне државе.
Члан 16.
Пилотажа бродом не ослобађа заповедника брода дужности да управља пловидбом и маневрисањем брода и одговорности које из тога настају.
Бродар брода који користи услуге пилотаже одговара за радње и пропусте пилота, као и за радње и пропусте члана посаде свогa брода.
 
Део трећи
БРОД
1. Утврђивање способности брода за пловидбу
Члан 17.
Брод је способан за пловидбу у одређеним категоријама пловидбе и за одређену намену ако одговара одредбама овог закона, прописа донетих на основу овог закона и Техничким правилима у вези са:
1) безбедношћу људских живота, брода и имовине;
2) Системом управљања безбедношћу компаније и брода;
3) сигурносном заштитом;
4) спречавањем загађења морске средине уљем, штетним течним стварима у расутом стању, штетним стварима у пакетима или контејнерима за терет, преносивим танковима или друмским и железничким танк вагонима, фекалијама и отпадом;
5) спречавањем загађења ваздуха;
6) заштитом морске средине од штетних водених организама и патогена у баластним водама и талозима;
7) заштитом морске средине од штетног деловања средстава против обрастања трупа;
8) безбедношћу и здрављем на раду, смештајем посаде и других лица запослених на броду;
9) захтевима за превоз путника;
10) сигурношћу уређаја за руковање теретом.
Поред услова из става 1. овог члана брод је способан за пловидбу и:
1) ако је на њему укрцан најмањи прописани број чланова посаде са одговарајућим овлашћењима о оспособљености, односно посебној оспособљености који брод мора имати за безбедну пловидбу;
2) ако испуњава захтеве у односу на употребу сигнала, одржавања веза и спречавање судара, располаже картама, наутичким публикацијама, опремом и инструментима за навигацију, који омогућавају безбедну пловидбу;
3) ако је смештај и број укрцаних путника у складу са:
(1) Техничким правилима и другим прописима којима се уређује превоз путника,
(2) одредбама и условима наведеним у бродским исправама и књигама и потврђеној (одобреној) техничкој документацији;
4) ако је терет на броду укрцан, сложен, распоређен и осигуран у складу са:
(1) Техничким правилима и другим прописима којима се уређују услови за превоз терета,
(2) одредбама и условима наведеним у бродским исправама, књигама и одобреној техничкој документацији;
5) ако су на броду обезбеђени прописани услови пружања медицинске помоћи и ако брод има и прописано води бродску апотеку.
Министар прописује битне захтеве који се односе на поморску опрему 
	који морају да буду испуњени за њено стављање на тржиште и/или употребу, 
	укључујући заштитне мере и изузећа у случају техничких иновација, односно 
	због испитивања или провере, поступке за оцену усклађености поморске опреме, 
	садржину Декларације о усаглашености, захтеве које мора да испуни тело за 
	оцењивање усаглашености да би било именовано за оцењивање усаглашености, 
	знак усаглашености и означавање усаглашености, поверљивост података и 
	заштитну клаузулу.**
Министар прописује категорију пловидбе бродова *.
Влада прописује минималне услове које у зависности од категорије 
	пловидбе, носивости, броја чланова посаде и врсте терета коју превозе морају 
	да испуњавају бродови, њихова опрема и уређаји ради пружања одговарајуће 
	медицинске неге чланова посаде, захтеве у односу на лекарску ординацију на 
	броду и обавезну садржину бродске апотеке, начин вршења контроле медицинског 
	и санитетског материјала, као и образац и начин вођења уписника о садржини 
	бродске апотеке.*
Влада прописује начин постепеног искључивања из пловидбе танкера без двоструке оплате и увођења у пловидбу танкера са двоструком оплатом или другим еквивалентним захтевима за градњу у складу са MARPOL Конвенцијом и забрану превоза тешких облика уља танкерима са једноструком оплатом. 
	
 
*Службени гласник РС, 
	број 104/2013
**Службени гласник РС, 
	број 18/2015
 
Члан 18.
Способност брода за пловидбу према одредбама члана 17. став 1. овог закона, утврђује призната организација вршењем техничког надзора и доказује издавањем одговарајућих бродских исправа и књига у складу са одредбама Техничких правила
	за статутарну сертификацију поморских бродова (у даљем тексту: Техничка 
	правила)*.
Поред захтева прописаних Техничким правилима, бродови морају да 
	испуњавају захтеве признате организације за пројектовање, градњу и одржавање 
	трупа, опреме трупа, машинског уређаја, електричне опреме и опреме за 
	управљање (укључујући и аутоматизацију), односно правила за класификацију 
	признате организације.*
Брисан је ранији став 3. (види члан 7. Закона - 18/2015-3)
Министар прописује услове, начин рада и вршења контроле рада признатих 
	организација,* критеријуме који ће се примењивати приликом утврђивања да ли 
	се активности и резултати рада признате организације могу сматрати таквим да 
	представљају опасност за безбедност и загађење морске средине,** као и начин подношења захтева Европској комисији за признавање 
	организација које нису признате од Европске комисије за обављање техничког 
	надзора и статутарну сертификацију бродова.*
Министарство врши контролу рада признатих организација сваке две године.
Министарство врши контролу рада именованих тела сваке две године.
Техничка правила нарочито садрже:*
1) техничке захтеве за надзор над градњом и основни преглед, бродске 
	исправе и књиге које морају да имају бродови одређене врсте, намене, тонаже 
	или ради заштите морске средине, начин и услове издавања и вођења, као и 
	рокове важења бродских исправа и књига, услове за продужење важења бродских 
	исправа и књига, органе надлежне за издавање бродских исправа и књига, 
	могућност продужења, престанак важења, повлачење бродских исправа и књига, 
	врсту, учесталост, обим, услове, начин обављања и могућност одлагања 
	прегледа, као и припрему, услове и документацију за вршење прегледа;* 

2) захтеве за сертификацију материјала и производа, типско признавање 
	производа и произвођача, одобрење услужних привредних друштава у области 
	поморства и испитних институција,* као и техничке захтеве за поморску 
	опрему**;*
3) техничке захтеве за стабилитет, заваривање, преграђивање, надвође, 
	радио опрему, машине и машинске уређаје, средства за сигнализацију, помоћна 
	средства за навигацију, противпожарну заштиту, средства за спасавање, 
	расхладне уређаје, уређаје за руковање и подизање терета, безбедност и 
	здравље на раду, превоз путника, превоз терета, спречавање загађења морске 
	средине, управљање безбедношћу, сигурносну заштиту, поморску опрему 
	поморских бродова;*
4) техничке захтеве за баждарење поморских бродова;* 
5) техничке захтеве за обављање пробне вожње, обим и начин вршења 
	прегледа ради утврђивања способности за обављање пробне вожње;*
6) техничке захтеве за статутарну сертификацију поморских рибарских 
	бродова;*
7) рокове примене и рокове за постепену преправку одређених бродова.*
Министар утврђује Техничка правила.*
Као Техничка правила могу се применити правила која су еквивалентна техничким правилима признатих организација, са роковима за њихову примену, под условом да министарство о томе обавести Европску комисију и добије одобрење за примену тих правила.
Техничка правила из става 8. овог члана објављују се у „Службеном гласнику Републике Србије”.
 
*Службени гласник РС, 
	број 104/2013
**Службени гласник РС, 
	број 18/2015
 
Технички надзор
Члан 19.
Технички надзор брода обухвата:
1) преглед техничке документације на основу које се брод гради или преправља и техничке документације на основу које се израђују материјали, машине, уређаји и опрема који су намењени за градњу, преправку и поправку брода и потврђивање да је техничка документација урађена у складу са Техничким правилима;
2) издавање типског или појединачног одобрења за машине, уређаје и опрему намењену за уградњу у брод;
3) контролу израде материјала, машина, уређаја и опреме у радионицама произвођача намењених за уградњу у брод;
4) издавање одобрења произвођачу и услужним привредним друштвима;
5) контролу над градњом трупа и уградњом бродских машина, уређаја и опреме у бродоградилишту;
6) оцењивање Система управљања безбедношћу брода и компаније;
7) верификацију сигурносне заштите брода;
8) прегледе, оцене и верификације постојећих бродова.
Технички надзор су технички послови који се врше у складу са међународним конвенцијама.
Технички надзор, на основу захтева компаније или бродоградилишта за брод у градњи, обавља призната организација, а технички надзор поморске опреме у складу сa одредбама става 1. тач. 2), 3) и 4) овог члана обавља именовано тело.
Уговором између министарства и признате организације, у складу са међународно усвојеним нормама, утврђује се обим, услови, права и обавезе за обављање техничког надзора домаћих бродова и издавање бродских исправа и књига.
Министарство може закључити уговор из става 4. овог члана само са признатим организацијама.
Министарство сарађује са признатим организацијама са којима је закључило уговор из става 4. овог члана у циљу унапређења Техничких правила.
Прегледи поморских бродова
Члан 20.
Прегледи, оцене и верификације (у даљем тексту: преглед) постојећих бродова могу бити основни, редовни и ванредни.
Члан 21.
Основни преглед је обавезан преглед којем подлеже постојећи брод пре почетка коришћења брода приликом:
1) уписа у уписник бродова;
2) преправке, измене намене, подручја пловидбе или других својстава брода на које се односе одредбе Техничких правила.
Члан 22.
Редовни преглед је обавезан преглед којим се утврђује да ли стање брода одговара одредбама Техничких правила, а којем подлеже постојећи брод у временским размацима прописаним Техничким правилима.
Члан 23.
Ванредни преглед је обавезан преглед којем подлеже постојећи брод:
1) после претрпљене хаварије или утврђеног недостатка брода,
који могу утицати на способност брода за пловидбу;
2) када се врше веће поправке или обнова брода ван захтева који произилазе из основног и редовног прегледа брода;
3) када је брод био у распреми дуже од једне године;
4) приликом привремене промене намене или проширења подручја пловидбе брода;
5) када је вршење тог прегледа као додатак редовном прегледу у складу са захтевима Техничких правила.
Члан 24.
Преглед брода ради утврђивања његове способности за вршење пробне вожње обавља се пре поласка брода на пробну вожњу.
Обим овог прегледа треба да буде такав да се са сигурношћу може утврдити да брод задовољава посебне услове прописане Техничким правилима за вршење пробне вожње.
Одредбе ст. 1. и 2. овог члана односе се и на брод који се за страног наручиоца гради, обнавља или преправља у домаћем бродоградилишту.
Брисан је ранији став 4. (види члан 8. Закона - 18/2015-3)
Обим и начин вршења прегледа, прегледа ради утврђивања способности за обављање пробне вожње, рокови вршења прегледа, као и врста, учесталост, обим, начин обављања и могућност одлагања редовних прегледа одређују се Техничким правилима.
Члан 25.
Стање брода и његове опреме, власник брода треба да одржава тако да брод у сваком смислу остане способан за пловидбу без опасности за брод, лица на броду, терет и морску средину.
Члан 26.
После завршетка надзора над градњом или преправком брода, или било којег прегледа брода, не могу се без претходне сагласности признате организације обављати било какве промене или преправке конструкције брода, машинског уређаја, опреме или других делова на које се односе захтеви Техничких правила. 
	
Члан 27.
Министарство, на основу предлога признате организације, домаћи брод новог типа, домаћи брод који редовно не обавља међународна путовања, или домаћи брод који плови у заштићеним подручјима, а на који се примењују одредбе међународних уговора, ослобађа од испуњавања тих одредби уколико испуњавају прописане услове.
Министарство, на основу предлога признате организације, домаћи брод на који се не примењују одредбе међународних уговора ослобађа од испуњавања одредби Техничких правила у случајевима и уз услове предвиђене тим правилима, ако утврди да је брод способан за пловидбу.
Члан 28.
Путнички брод може да превози само одређени број путника чији се број и смештај на броду одређује на основу прописаних услова, пловних својстава брода, расположиве површине за смештај путника, уређаја и опреме намењене путницима и хигијенских услова.
Брод који није путнички не може да превози путнике.
Дозвољени број путника и њихов смештај на броду, * утврђују се Техничким правилима. 
	
Влада прописује класе путничких бродова, безбедносне захтеве за нове и 
	постојеће путничке бродове и за брзе путничке бродове, захтеве за стабилитет 
	ro-ro путничких бродова и њихово искључивање из пловидбе, безбедносне 
	захтеве за лица са смањеном покретљивошћу, додатне безбедносне захтеве, 
	еквивалентне замене и изузећа, врсте и рокове за вршење прегледа путничких 
	бродова, садржину и образац сведочанства о безбедности путничког брода, 
	безбедносне услове за нове и постојеће путничке бродове, као и смернице и 
	безбедносне захтеве за путничке бродове, брзе путничке бродове и за лица са 
	смањеном покретљивошћу.*
Влада прописује посебне захтеве за стабилитет ro-ro путничких бродова, 
	садржину сведочанства о усклађености са посебним захтевима стабилитета, 
	услове за обављање сезонске делатности линијског превоза ro-ro путничким 
	бродовима и делатности у краћем временском периоду, методе испитивања 
	модела, као и смернице за примену посебних захтева стабилитета.*
Министар прописује захтеве које компанија која управља ro-ro трајектом 
	или брзим путничким бродом мора да обезбеди на тим бродовима и услове које у 
	погледу квалификација и независности морају да испуњавају инспектори 
	признате организације који су овлашћени да врше прегледе домаћих ro-ro 
	трајеката и брзих путничких бродова.*
 
*Службени гласник РС, 
	број 18/2015
 
Члан 29.
Терет на броду мора да буде тако распоређен да обезбеђује пловна својства брода и не проузрокује прекомерна напрезања конструкцијских делова брода у различитим условима коришћења.
Терет на броду мора да буде укрцан у границама дозвољеног оптерећења брода и сагласно Техничким правилима и да буде сложен, распоређен и обезбеђен тако да, у свим условима који се могу појавити у пловидби, не може доћи до померања терета који би могао угрозити безбедност брода, људских живота и животне средине.
Највеће дозвољено оптерећење брода и распоред терета одређује се Техничким правилима.
Влада прописује услове и начин за безбедно укрцавање и искрцавање 
	бродова за превоз расутог терета, дужности и одговорност заповедника брода 
	за превоз расутог терета, као и поступак у случају штете настале током 
	укрцавања или искрцавања бродова за превоз расутог терета.*
 
*Службени гласник РС, 
	број 104/2013
 
2. Баждарење брода
Члан 30.
Баждарење брода врши се ради утврђивања тонаже брода.
Баждарење брода врши призната организација према Техничким правилима.
Члан 31.
Баждарењу подлеже брод који се уписује у домаћи уписник бродова.
Баждарење брода обавља се пре његовог уписа у уписник бродова.
Члан 32.
Захтев за баждарење домаћег брода дужан је да поднесе власник брода.
Захтев за баждарење домаћег брода који се гради у домаћем или страном бродоградилишту мора да се поднесе чим на броду буду уграђене оплата, палубе и преграде.
Члан 33.
Поновно баждарење брода обавља се:
1) ако се после баждарења брода изврше преправке услед којих су настале промене у распореду, конструкцији, капацитету, употреби простора, броју путника који је допуштен да се превози бродом, додељеном надвођу или допуштеном газу брода, због којих се броду мења његова тонажа;
2) ако се посумња у правилност већ обављеног баждарења;
3) ако се брод унутрашње пловидбе уписује у уписник поморских бродова.
У случају поновног баждарења, према одредбама става 1. тачка 1) овог члана, у зависности од обављених преправки брода, поновно баждарење мора се обавити у целини или делимично.
Поновно баждарење брода из става 1. тачка 2) овог члана не могу вршити лица која су извршила претходно баждарење у чију се правилност посумњало.
3. Бродске исправе и књиге
Члан 34.
Бродске исправе и књиге које бродови морају да имају служе као доказ о идентитету, способности за пловидбу и осталим својствима брода.
У бродске књиге из става 1. овог члана уносе се подаци о важнијим догађајима на броду и обављеним радњама на броду.
Члан 35.
Бродске исправе и књиге морају да буду састављене на српском језику и енглеском језику.
Члан 36.
Бродске исправе и књиге морају да се налазе на броду, уредно воде и покажу у сврху провере на захтев надлежних органа, као и дипломатских или конзуларних представништава Републике Србије.
Члан 37.
Броду уписаном у уписник поморских трговачких бродова и уписник поморских рибарских бродова
издаје се уписни лист.
Уписним листом брода доказује се државна припадност Републике Србије, уз назначење да брод има право и дужност да вије заставу трговачке морнарице Републике Србије, његова намена и подручје пловидбе.
Уписни лист садржи све уписе из улошка главне књиге уписника бродова у који је брод уписан.
У случају несагласности садржине уписног листа са садржином уписника бродова у погледу уписаних права на броду, важи оно што је уписано у уписнику бродова.
Уписни лист издаје лучка капетанија која је извршила упис брода у уписник.
У случају привременог уписа поморског брода у Међународни уписник 
	поморских бродова, министарство ће поморском броду издати сведочанство о 
	привременом упису поморског брода по основу bareboat чартера, којe има исту 
	садржину као уписни лист.*
 
*Службени гласник РС, 
	број 104/2013
 
Члан 38.
Лучка капетанија која је издала уписни лист дужна је да по службеној дужности унесе прописане податке у уписни лист брода.
Ако се броду промени име, лука уписа, тонажа, врста погона или позивни знак, намена или подручје пловидбе, мора му се заменити и уписни лист.
Члан 39.
Привремени уписни лист издаје се броду набављеном у иностранству који још нема уписни лист, као и броду који је у иностранству, а изгубљен му је уписни лист.
Брод који још није уписан у уписник бродова који се води у Републици Србији стиче привременим уписним листом државну припадност Републике Србије и право и дужност да вије заставу трговачке морнарице Републике Србије.
Привремени уписни лист важи најдуже годину дана од дана издавања.
Привремени уписни лист издаје дипломатско или конзуларно представништво Републике Србије у држави у којој се брод налази.
Члан 39а*
Заповедник брода преко 50 BT и брода који има погонски машински уређај 
	снаге на осовини од најмање 110 kW, с обзиром на његову тонажу, дужан је да 
	води бродски дневник.*
Бродски дневник води се за време пловидбе и боравка брода у луци, и то 
	сваког дана од 00 до 24 часа.* 
Бродски дневник не води се док је брод у распреми.* 
Заповедник подноси бродски дневник на увид и оверу дипломатском или 
	конзуларном представништву Републике Србије у иностранству, ако оно постоји 
	у луци доласка брода, а ако га нема–дипломатском или конзуларном 
	представништву државе овлашћене да заступа интересе држављана Републике 
	Србије у тој држави, у року од 24 часа по добијеном слободном саобраћају.*
	
Орган из става 4. овог члана при вршењу увида у бродски дневник дужан 
	је да упише своје евентуалне примедбе у погледу његовог уредног вођења.*
Одредбе овог члана примењују се и на дневник машине и здравствени 
	дневник.*
 
*Службени гласник РС, 
	број 104/2013
 
Члан 40.
Поред уписног или привременог уписног листа који служе као доказ о идентитету брода, бродови уписани у домаћи уписник поморских бродова, морају имати и друге прописане исправе и књиге.
Поред исправа и књига из става 1. овог члана бродови уписани у домаћи уписник морају да имају исправе и књиге којима се доказује способност брода за пловидбу и остала својства брода.
Подаци уписани у бродске исправе и књиге не могу да се учине нечитким 
	нити је дозвољено да се у њих накнадно уносе нове речи, реченице или 
	бројеви, којима би се мењао садржај уписаних података.* 
Погрешни уписи морају се прецртати тако да остану читки, а исправке 
	морају имати датум, печат органа, односно организације и потпис овлашћеног 
	лица које их је унело. Непопуњене рубрике и колоне морају бити прецртане.*
Министар прописује садржину и обрасце бродских исправа и књига, органе 
	и чланове посаде овлашћене за вођење, односно уношење и оверавање података 
	који се уносе у бродске исправе и књиге, органе у земљи и иностранству 
	којима се предају бродске исправе и књиге ради овере, замене, задржавања или 
	уношења података, као и начин вођења евиденције о издатим бродским исправама 
	и књигама.*
 
*Службени гласник РС, 
	број 104/2013
 
4. Чамац и јахта
Члан 41.
Чамац и јахта су способни за пловидбу у одређеним подручјима пловидбе и за одређену намену ако су у складу са одредбама овог закона, прописа донетих на основу овог закона и Техничким правилима за чамце и јахте у вези са:
1) безбедношћу људских живота, чамца, јахте и имовине;
2) спречавањем загађења морске средине уљем, штетним течним стварима у расутом стању, фекалијама и отпадом;
3) заштитом морске средине од штетног деловања средстава против обрастања трупа;
4) безбедношћу и здрављем на раду, смештајем посаде и путника на јахти и чамцу;
5) спречавањем загађења ваздуха;
6) условима за превоз путника;
7) сигурношћу уређаја за руковање теретом.
Поред услова из става 1. овога члана, чамац и јахта су способни за пловидбу и:
1) ако чамцем и јахтом управља лице са одговарајућим уверењем, односно овлашћењем о оспособљености, као и ако има најмањи прописан број чланова посаде са одговарајућим уверењима, односно овлашћењима о оспособљености који чамац и јахта мора да има за безбедну пловидбу;
2) ако је смештај и број укрцаних лица у складу са одредбама и условима наведеним у исправама, књигама и одобреној техничкој документацији чамца и јахте;
3) ако је терет на чамцу укрцан, сложен, распоређен и осигуран у складу с одредбама и условима наведеним у исправама и одобреној техничкој документацији чамца.
Министар, уз сагласност министра надлежног за послове здравља, прописује минималне услове које мора да испуњава чамац и јахта, њихова опрема и уређаји, ради пружања одговарајуће медицинске неге чланова посаде, као и медицинску опрему и обавезну садржину бродске апотеке за чамце и јахте.
Члан 42.
Способност за пловидбу, у складу са одредбама члана 41. став 1. овог закона, утврђује призната организација, министарство и именовано тело за поморску опрему обављањем техничког надзора и потврђује издавањем одговарајућих исправа и књига у складу са одредбама Техничких правила за чамце и јахте и других прописа донетих на основу овог закона.
Министар доноси Техничка правила за чамце и јахте.
Брисан је ранији став 3. (види члан 10. Закона - 18/2015-3)
Технички надзор чамаца и јахти
Члан 43.
Правно или физичко лице које намерава да започне градњу чамца дужно је да пре почетка градње чамца поднесе пријаву градње министарству, а за опрему именованом телу.
Правно или физичко лице које намерава да започне градњу јахте дужно је да пре почетка градње јахте поднесе пријаву градње признатој организацији, а за опрему именованом телу.
Технички надзор за чамце за привредне сврхе и јахте дужине веће од 24 m обухвата:
1) преглед техничке документације на основу које се чамац/јахта гради или преправља и потврђивање да је техничка документација урађена у складу са Техничким правилима;
2) издавање типског или појединачног одобрења за машине, уређаје и опрему намењену за уградњу у чамац/јахту;
3) контролу израде материјала, машина, уређаја и опреме у радионицама произвођача намењених за уградњу у чамац/јахту;
4) издавање одобрења произвођачу и услужним привредним друштвима;
5) контролу над градњом трупа и уградњом машина, уређаја и опреме код градитеља;
6) прегледе постојећих чамаца и јахти.
Технички надзор за чамце за спорт и разоноду, јахте дужине до 24 m обухвата:
1) оцењивање усаглашености чамца и јахте за време градње код градитеља;
2) прегледе постојећих чамаца и јахти.
Технички надзор над градњом за чамце обавља министарство.
Технички надзор над градњом за јахте обавља призната организација.
Оцењивање усаглашености за време градње за пловила из става 3. овог члана, као и за време градње јахте која се гради за сопствене потребе обавља именовано тело.
Прегледе постојећих јахти и чамаца* обавља призната организација.
Уговором између министарства и признате организације, у складу са међународно усвојеним нормама, на основу кога призната организација врши технички надзор, утврђује се обим, услови и обавезе за обављање техничког надзора и издавање исправа и књига за јахте.
 
*Службени гласник РС, 
	број 18/2015
 
Прегледи чамаца и јахти
Члан 44.
Прегледи чамаца и јахти могу бити: основни, редовни и ванредни.
Члан 45.
Основни преглед је обавезан преглед којем подлежу чамац и јахта пре почетка њиховог коришћења, приликом:
1) уписа у одговарајући уписник;
2) промене намене, подручја пловидбе или других својстава чамаца и јахти на које се односе одредбе Техничких правила за чамце и јахте.
Основним прегледом неће се проверавати конструкција, уређаји и опрема пловила из става 1. овог члана обухваћена исправом о техничком надзору за време градње издатом од признате организације, министарства или именованог тела.
Члан 46.
Редовни преглед је обавезан преглед којем подлеже постојећи чамац и јахта у временским размацима прописаним Техничким правилима за чамце и јахте.
Члан 47.
Ванредни преглед јесте обавезан преглед којем подлеже постојећи чамац и јахта:
1) након што претрпи незгоду или се утврде недостаци који могу утицати на способност чамца и јахте за пловидбу;
2) приликом поправки или обнове делова чамца и јахте;
3) приликом одлагања редовних прегледа у складу са одредбама Техничких правила за чамце и јахте;
4) када је чамац и јахта у распреми дуже од једне године;
5) приликом привремене промене намене или подручја пловидбе.
Лице које управља чамцем и јахтом које је претрпело поморску незгоду дужно је да пријави поморску незгоду надлежном органу обалне државе.
5. Баждарење чамаца и јахти 
Члан 48.
Баждарење чамца и јахте обавља се ради утврђивања тонаже.
Баждарење чамца и јахте обавља се у складу са Техничким правилима за чамце и јахте.
Баждарење чамца и јахте обавља министарство, односно призната организација.
Чамци и јахте баждаре се пре уписа у одговарајући уписник.
Члан 49.
Поновно баждарење чамца и јахте обавља се:
1) ако су после баждарења чамца и јахте настале промене у распореду, конструкцији, капацитету, употреби простора, броју путника који је допуштен да се превози чамцем и јахтом, додељеном надвођу или допуштеном газу чамца и јахте, због којих се на чамцу и јахти мења његова тонажа;
2) ако се посумња у правилност већ обављеног баждарења.
У случају поновног баждарења, према одредби става 1. тачке 1) овог члана, у зависности од обављених промена на чамцу и јахти, поновно баждарење мора се обавити у целини или делимично.
Поновно баждарење пловила из става 1. тачка 2) овог члана не могу вршити лица која су извршила претходно баждарење у чију се правилност посумњало.
6. Исправе и књиге чамаца и јахти
Члан 50.
Исправе и књиге које чамци и јахте морају да имају, служе као доказ о идентитету, способности за пловидбу и осталим својствима чамца и јахте.
Јахти уписаној у уписник јахти издаје се уписни лист.
На облик, садржину и начин издавања уписног листа и привременог уписног листа јахте примењују се одредбе чл. 37 – 39. овог закона.
Члан 51.
Исправе и књиге прописане овим законом морају да се налазе на чамцу и јахти и да су доступне у сврху провере.
Исправе и књиге чамца и јахте прописане овим законом морају да буду састављене на српском језику и енглеском језику.
Министар прописује садржину, обрасце, начин издавања и вођења исправа и књига чамца и јахте.
 
Део четврти
ПОСАДА БРОДА
1. Заједничке одредбе
Члан 52.
Посаду брода сачињавају заповедник и друга лица укрцана за извршење послова на броду и уписана у попис посаде.
Као члан посаде брода може да буде укрцано само лице старије од 16 
	година.*
На права и обавезе из радног односа која нису уређена овим законом, 
	сходно се примењују одредбе закона којим се уређује област рада.*
 
*Службени гласник РС, 
	број 104/2013
 
Уговор о раду
Члан 53.
Радни однос члана посаде брода (у даљем тексту: поморац) заснива се уговором о раду који поред садржине прописане законом којим се уређује област рада мора да садржи и:
1) својство у којем је поморац запослен;
2) трајање уговора и његове услове, укључујући:
(1) ако је уговор закључен на неодређено време, услове под којима свака од страна има право да раскине уговор, као и захтевани отказни рок који не може бити краћи за послодавца од оног за поморца,
(2) ако је уговор закључен на одређено време, датум утврђен за његов престанак, 
	
(3) ако је уговор закључен за једно путовање, луку одредишта и време које ће протећи након доласка брода пре него што се поморац искрца;
3) погодности у погледу здравствене и социјалне заштите које послодавац предвиђа за поморца;
4) право поморца на повратно путовање.
Члан 54.
Послодавац и поморац морају да имају потписани уговор о раду поморца, на српском и на енглеском језику. 
	
Колективни уговор на енглеском језику на основу кога је у целини или делимично закључен уговор о раду поморца, мора да се налази на броду. 
	
Изузетно од одредбе става 2. овог члана, на броду на енглеском језику мора да буде доступно следеће:
1) копија обрасца уговора о раду; 
2) делови колективног уговора који се односе на радне и животне услове поморца на домаћем броду, који су подложни инспекцији државе лука.
Послодавац је дужан да изда поморцу исправу која садржи забелешку о његовом запослењу на броду која не може да садржи податке о квалитету рада поморца или његовој плати. 
	
Домаћи послодавац дужан је да уговор о раду поморца региструје код 
	Лучке капетаније Београд.*
Поред регистрације из става 1. овог члана послодавац је дужан да, у 
	својству подносиоца јединствене пријаве, изврши регистрацију помораца 
	домаћих држављана као осигураника према законима којима се уређује обавезно 
	социјално осигурање, подношењем јединствене пријаве у електронском облику у 
	складу са законом којим се уређује централни регистар обавезног социјалног 
	осигурања.* 
Министар прописује поступак регистрације из става 1. овог члана и 
	садржину регистра уговора о раду помораца.*
 
*Службени гласник РС, 
	број 18/2015
 
Члан 54а*
Поред разлога прописаних законом којим се уређује област рада, до 
	престанка радног односа поморца може доћи из следећих разлога:*
1) у случају бродолома;*
2) због болести, повреде или другог здравственог стања које 
	онемогућава извршавање послова на броду ради којих је поморац ангажован;*
3) у случају да бродар није више у могућности да испуњава своје 
	законске, односно уговорне обавезе као послодавац члана посаде услед 
	несолвентности, због продаје брода, распреме брода, или промене државе уписа 
	брода;*
4) уколико је након прегледа од стране признате организације или 
	инспекцијског надзора у држави луци утврђена неспособност брода за пловидбу, 
	или неусаглашеност са захтевима прописа I/4 STCW Конвенције;*
5) ако је брод упућен у зону у којој постоји опасност од предузимања 
	ратних дејстава у коју поморац није сагласан да буде упућен;*
6) у случају добровољног раскида радног односа од стране поморца пре 
	истека рока на који је радни однос заснован.*
У случајевима из става 1. тач. 2) до 5) овог члана, поморац поред 
	права на до тада остварене зараде, има право на накнаду зараде у висини 
	основне зараде утврђене уговором о раду за период од најдуже два месеца, као 
	и на репатријацију о трошку послодавца.* 
У случају из става 1. тачка 1) овог члана, поред трошкова из става 2. 
	овог члана, послодавац сноси и трошкове здравственог прегледа ради 
	утврђивања способности поморца за рад.*
У случајевима из става 1. тач. 3) до 5) овог члана, уместо трошкова из 
	става 2. овог члана, послодавац може да понуди запослење поморцу на другом 
	броду у његовом власништву до истека уговора о раду.*
У случају из става 4. овог члана, поморац има право на непрекидну 
	исплату зараде из уговора о раду, укључујући и време које је потребно за 
	прелазак на други брод.*
 
*Службени гласник РС, 
	број 104/2013
 
Радно време поморца
Члан 55.
Редовно радно време поморца траје осам часова по радном дану на мору и у луци, с једним даном одмора у току радне недеље и даном одмора за државне празнике.
Максимално радно време поморца не може да траје дуже од:
1) 14 сати у било ком периоду од 24 сата;
2) 72 сата у било ком периоду од седам дана.
Члан 56.
Минимално време одмора поморца, у складу са чланом 55. став 2. не може да траје краће од:
1) 10 сати у било ком периоду од 24 сата; 
2) 72 сата у било ком периоду од седам дана.
Време одмора може се поделити у највише два периода, од којих ће један бити најкраће шест сати непрекидно, а временски размак између узастопних периода одмора не може да пређе 14 сати. 
	
Вежбе окупљања (смотре), противпожарне вежбе и вежбе са чамцима за спашавање обављају се тако да у најмањој могућој мери ометају време одмора поморца и да не доводе до умора.
Ако се поморац ванредно позива на дужност, послодавац је дужан да поморцу надокнади примерено време одмора ако такви позиви ометају редовно време одмора.
Плоча са распоредом радног времена мора да буде постављена на видном 
	месту на броду и доступна свим члановима посаде.*
Запис о сатима одмора помораца мора да се налази на броду и да буде 
	учињен доступним инспекцији и поморцу.*
Копија записа о сатима одмора поморца из става 6. овог члана доставља 
	се поморцу у временским периодима који не могу да буду дужи од 30 дана, 
	односно приликом искрцавања са брода, у зависности од тога шта раније 
	наступи.*
Прописи, као и други акти (колективни уговор, споразуми и сл.) којима 
	се уређује радно време чланова посаде, као и распоред радног времена, морају 
	да се налазе на броду и да буду доступни свим члановима посаде.*
Министар прописује садржину и образац плоче са распоредом радног 
	времена чији су саставни део одабрани делови Конвенције Међународне 
	организације рада број 180. и STCW Конвенције, као и образац записа о сатима 
	одмора помораца.*
 
*Службени гласник РС, 
	број 104/2013
 
Млађи поморци
Члан 57.
Није дозвољено запошљавање на броду лица млађих од 18 година ако 
	обављање послова на броду од стране тих лица може да угрози њихово здравље 
	или безбедност у складу са одговарајућим међународним стандардима.*
Поморац млађи од осамнаест година (у даљем тексту: млађи поморац) не може да ради ноћу.
Под ноћним радом подразумева се временски период најкраће девет сати непрекидно, а који укључује временски период од 00,00 до 5,00 часова ујутро.
 
*Службени гласник РС, 
	број 18/2015
 
Члан 58.
Радно време млађег поморца не може да буде дуже од осам сати дневнo или 40 сати недељно док прековремени рад треба да буде одрађен само ако је то неизбежно ради безбедности пловидбе.
Млађем поморцу мора бити обезбеђено за све оброке довољно времена, а за дневни главни оброк најмање сат времена.
Млађем поморцу мора бити обезбеђен 15-минутни одмор после свака два сата непрекидног рада, када је то могуће.
Члан 59.
Изузетно, одредбе члана 58. овог закона неће се применити ако:
1) није могуће одредити обављање дужности у сменама или рад према промењивом распореду за млађе поморце који обављају послове на палуби, машини или у општој служби;
2) није могуће обезбедити ефикасну обуку млађих помораца у складу са прописаним плановима и програмима;
3) је то неопходно због безбедности пловидбе.
Околности из става 1. овог члана морају да се евидентирају, уз навођење разлога и да се потпишу од стране заповедника домаћег брода.
Члан 60.
Заповедник домаћег брода има право да захтева од поморца рад у сваком радном времену које је нужно за непосредну безбедност брода, лица на броду или терета, или у циљу пружања помоћи другим бродовима или лицима у опасности на мору.
Заповедник домаћег брода може да укине распоред утврђен бродским радним распоредом и да захтева од поморца да ради потребно радно време у случају из става 1. овог члана док се не успостави редовно стање.
Након успостављања редовног стања заповедник ће, чим је то могуће, да обезбеди да сваки поморац који је радио у времену предвиђеном за одмор добије одговарајући период одмора.
Право на одмор поморца
Члан 61.
Поморац запослен на домаћем броду има право на плаћени годишњи одмор у трајању од најмање 2,5 календарска дана за један месец непрекидног рада.
Под непрекидним радом сматра се и време проведено на обуци за стицање овлашћења о оспособљености, односно посебној оспособљености помораца.
Приликом утврђивања дужине годишњег одмора у складу са законом којим се уређује област рада, као део годишњег одмора не може да се обрачунава време проведено у повременим краћим изласцима на копно дозвољеним поморцу док траје уговор о раду.
Члан 62.
Поморац има право да користи годишњи одмор у месту које је предвиђено као место за његову репатријацију, или ако је то предвиђено у месту његовог пребивалишта, односно боравишта, осим ако није другачије предвиђено уговором о раду.
Ако се од поморца захтева да користи годишњи одмор у другом месту од места из става 1. овог члана, он има право на бесплатан превоз до места где је укрцан или ангажован, у зависности од тога шта је ближе његовом пребивалишту, односно боравишту. Tрошкове дневница и накнаде за лични превоз сноси послодавац.
Време путовања не може да буде урачунато у време годишњег одмора поморца.
Зарада поморца
Члан 63.
Поморац има право на одговарајућу зараду за свој рад, која се обавезно исплаћује месечно.
Поморац има право на увећану зараду за одрађени прековремени рад.
Приликом утврђивања прековременог рада:
1) број сати редовног радног времена недељно за основну зараду не може да прелази 48 сати недељно, са могућношћу да се колективним уговором предвиди другачији, али не мање повољнији број сати;
2) проценат увећања зараде за прековремени рад не може да буде мањи од 1,26 пута од основне зараде, са могућношћу да се колективним уговором предвиди другачији, али не мање повољан проценат.
Уговором о раду или колективним уговором може се предвидети већи проценат увећања за прековремени рад.
Евиденцију одрађеног прековременог рада дужан је да води заповедник или од њега овлашћено лице, а исту треба да потврди поморац, у роковима не дужим од једног месеца. 
	
На сва друга питања у односу на зараду, накнаду зараде и друга примања која нису уређена овим законом, примењују се одредбе закона којим се уређује област рада.
Члан 64.
Послодавац је дужан да поморцу учини доступним податке о месечном обрачуну доспелих исплата и плаћених износа, укључујући зараде и увећање зараде.
Држављанину Републике Србије који је укрцан као члан посаде брода стране државне припадности, послодавац може исплаћивати зараду или друга примања која потражује из радног односа на основу уговора о раду или колективног уговора, у страним средствима плаћања.
Ако се зарада уговара у страној валути треба да буде изражена у динарској противвредности са клаузулом усклађености девизног курса.
Послодавац је дужан да предузме мере које ће омогућити поморцу пренос целе или дела зараде породици или лицима која је дужан да издржава.
Мере из става 4. овог члана укључују:
1) начин који омогућава поморцу да дозначи део износа његове зараде у редовним роковима породици, преносом путем банке или на други одговарајући начин;
2) дознака мора да буде послата правовремено и директно лицу или лицима која је одредио поморац.
Минимална зарада поморца
Члан 65.
Минимална зарада помораца утврђује се на основу међународних радних стандарда у области поморства, која не може да буде мања од минималне зараде прописане законом којим се уређује област рада. 
	
Радни и животни услови на броду*
 
*Службени 
	гласник РС, број 104/2013
 
Члан 66.
Члан посаде брода има право на одговарајуће радне и животне услове на броду, право на здравствену заштиту, медицинску негу, услове за безбедност и здравље на раду помораца и друге облике социјалне заштите.
Услови које бродови морају да испуњавају у односу на безбедност и 
	здравље на раду помораца, а који се односе на просторије за смештај, одмор и 
	послуживање хране, санитарне просторије, захтеве у односу на храну и 
	послуживање хране на бродовима, спречавање незгода, заштиту од буке и 
	вибрација утврђују се Техничким правилима.*
Бродар је дужан да обезбеди превентивне мере ради заштите живота и 
	здравља чланова посаде, донесе акт о процени ризика у писменој форми за сва 
	радна места на броду и да утврди начин и мере за њихово отклањање, односно 
	да изврши оспособљавање члана посаде за безбедан и здрав рад у складу са 
	одредбама закона којим се уређује безбедност и здравље на раду, техничких 
	правила из става 2. овог члана, као и правила, стандарда и смерница о 
	управљању безбедношћу и здрављем на раду помораца усвојеним од стране 
	Међународне организације рада.*
Министар упутством одређује начин извршавања појединих правила, 
	стандарда и смерница из поглавља 2, 3. и 4. Конвенције о раду помораца, 
	усвојене 2006. године (у даљем тексту: MLC Конвенција).*
 
*Службени гласник РС, 
	број 104/2013
 
Посредовање при запошљавању помораца
Члан 67.*
Посредовање при запошљавању помораца на домаћим бродовима и бродовима 
	стране државне припадности врши организација надлежна за послове запошљавања 
	Републике Србије, као и правна лица за запошљавање којима је издато одобрење 
	за обављање послова посредовања при запошљавању помораца (у даљем тексту: 
	посредник).*
Одобрење из става 1. овог члана издаје министарство уз претходно 
	мишљење комисије за разматрање захтева правних лица за издавање одобрења за 
	обављање послова посредовања при запошљавању помораца.*
Комисију из става 2. овог члана образује министар, а састоји се од два 
	представника министарства, једног представника министарства надлежног за 
	послове запошљавања и по једног представника удружења поморских бродара и 
	синдиката помораца, ако су та удружења основана.*
Чланови комисије не могу да имају пословни интерес у вези са обављањем 
	послова посредовања при запошљавању помораца.*
Радом комисије руководи представник министарства. 
Поред послова из става 2. овог члана, комисија разматра приговоре 
	помораца и друге приговоре у вези са обављањем послова посредовања при 
	запошљавању помораца, и даје стручна мишљења у вези са посредовањем при 
	запошљавању помораца на захтев министарства или министарства надлежног за 
	послове запошљавања, синдиката помораца или бродара, односно послодаваца у 
	поморству.*
Приликом обављања послова из става 6. овог члана, у раду комисије по 
	потреби учествује и представник посредника.*
 
*Службени гласник РС, 
	број 104/2013
 
Члан 67а*
Министарство ће издати одобрење из члана 67. овог закона правном лицу 
	које, поред услова прописаних законом којим се уређује запошљавање, испуњава 
	следеће услове:*
1) има седиште у Републици Србији и да је регистровано за обављање 
	делатности посредовања при запошљавању помораца према националној 
	класификацији делатности;*
2) да најмање један члан органа управљања правног лица има најмање пет 
	година радног искуства из области поморства;*
3) да има најмање једно запослено лице које има најмање две године 
	радног искуства у области поморства, од чега најмање 12 месеци пловидбеног 
	стажа, није правоснажно осуђено за кривична дела или против кога се не води 
	кривични поступак, као и да му није изречена мера забране вршења ове 
	делатности;*
4) да уредно извршава обавезе плаћања пореза, доприноса и других 
	јавних прихода;*
5) да има важећу полису осигурања од професионалне одговорности за 
	новчане губитке које претрпи поморац као последицу пропуста у раду 
	посредника у износу од најмање 5.000,00 евра у динарској противвредности по 
	штетном догађају;*
6) да има у својини или закупу простор који се састоји од издвојене 
	просторије за рад са странкама, те помоћне просторије или предсобља које 
	служи као чекаоница и задовољава техничке, санитарне и друге услове за 
	обављање делатности посредовања при запошљавању утврђене посебним 
	прописима;*
7) да има одговарајућу техничку опрему која обезбеђује вођење свих 
	потребних послова у вези са посредовањем при запошљавању помораца, као и за 
	обављање послова из члана 67и овог закона, укључујући опрему која гарантује 
	сигурност архивираних докумената.*
Ако је у оквиру правног лица организована посебна служба за обављање 
	послова посредовања при запошљавању помораца, услови из става 1. тачка 3) 
	овог члана односе се на лице које руководи радом такве службе.*
Радно искуство из области поморства из става 1. тачка 2) овог члана 
	обухвата и радно искуство стечено у обављању послова посредовања у 
	запошљавању помораца.* 
 
*Службени гласник РС, 
	број 104/2013
 
Члан 67б*
Посредник мора да уведе и одржава систем управљања квалитетом у складу 
	са међународним ISO стандардима којим су обухваћени послови посредовања при 
	запошљавању помораца и који мора да буде оцењен од стране признате 
	организације, односно други систем упрaвљања квалитетом у складу са 
	захтевима MLC Конвенције који мора да буде оцењен од стране признате 
	организације.* 
Посредник је дужан да уведе систем управљања квалитетом из става 1. 
	овог члана најкасније годину дана од дана издавања одобрења, као и да о 
	увођењу и оцењивању система обавести министарство.*
Посредник је дужан да обавести министарство о резултатима независног 
	оцењивања, непосредно након спроведеног оцењивања, а најкасније у року од 15 
	дана од дана завршеног оцењивања.*
Ако посредник не испуни обавезе из ст. 1, 2. или 3. овог члана, 
	министарство ће одузети издато одобрење.*
 
*Службени гласник РС, 
	број 104/2013
 
Члан 67в*
Посредник је дужан да писмено обавести министарство о свакој промени у 
	погледу испуњености услова за издавање одобрења за обављање послова 
	посредовања при запошљавању помораца, у року од осам дана од дана настанка 
	промене.*
 
*Службени гласник РС, 
	број 104/2013
 
Члан 67г*
Посредник је дужан да писмено утврди своје услове пословања с којима 
	је дужан да упозна послодавца и лице које тражи запослење, а које затражи 
	његове услуге.*
Посредник је дужан да на улазу у простор у којем обавља делатност 
	истакне натпис да се у том простору обавља делатност посредовања при 
	запошљавању помораца, као и радно време.*
Посредник је дужан да у пословним исправама, на сваком допису и огласу 
	наведе број одобрења из члана 67. став 2. овог закона.*
 
*Службени гласник РС, 
	број 104/2013
 
Члан 67д*
Посредник може да наплати своју услугу посредовања при запошљавању 
	поморца само од послодавца.*
Посредник је дужан да чува уговоре којима су уређени односи између 
	послодаваца и посредника, као и да их учини доступним на захтев инспектора 
	безбедности пловидбе.*
 
*Службени гласник РС, 
	број 104/2013
 
Члан 67ђ*
Посредник не може своју услугу за извршено посредовање при запошљавању 
	да наплати посредно или непосредно од поморца.*
Трошкови који се односе на издавање пасоша, поморске књижице, 
	овлашћења о оспособљености, односно посебној оспособљености, трошкови 
	здравствених прегледа који спадају у обавезне прегледе помораца, не сматрају 
	се услугом посредовања при запошљавању.*
Трошковe који се односе на издавање докумената који нису прописани 
	домаћим законима и прописима, сноси посредник и не може да их посредно или 
	непосредно наплати од поморца.*
 
*Службени гласник РС, 
	број 104/2013
 
Члан 67е*
Посредник је дужан да обезбеди да поморац пре упућивања на поморски 
	брод има потписан уговор о раду који мора да буде у складу са одредбама овог 
	закона, колективног уговора, као и са одредбама Конвенције о раду помораца, 
	усвојене 2006. године.*
Пре потписивања уговора из става 1. овог члана, посредник је дужан да 
	провери да ли поморац испуњава услове за укрцавање на одређени брод, у 
	одређену службу и у одређеном својству.*
Посредник је дужан да омогући поморцу да пажљиво провери услове 
	запошљавања пре и после потписивања уговора о раду, као и да поморцу уручи 
	његов примерак уговора о раду пре укрцавања на брод.*
Уговор о раду са поморцем потписује послодавац или посредник у име и 
	за рачун послодавца.*
Посредник је дужан да пре потписивања уговора о раду обавести поморца 
	о његовим правима и обавезама које произилазе из уговора о раду.*
Пре потписивања уговора из става 1. овог члана, посредник је дужан да 
	провери да ли бродар има закључено осигурање од одговорности за случај смрти 
	или телесне повреде поморца на износ који је утврђен меродавним правом и 
	колективним уговором, да ли има успостављен систем обезбеђења репатријације 
	поморца, као и да о томе обавести поморца.*
 
*Службени гласник РС, 
	број 104/2013
 
Члан 67ж*
Посредник не може да предузме радње са циљем да спречи или ускрати 
	поморцима добијање посла.*
 
*Службени гласник РС, 
	број 104/2013
 
Члан 67з*
Посредник не може да посредује при запошљавању на бродове који не 
	испуњавају захтеве и стандарде у погледу безбедности и сигурности пловидбе, 
	заштите мора од загађења, као и у односу на животне и радне услове 
	помораца.*
 
*Службени гласник РС, 
	број 104/2013
 
Члан 67и*
Посредник је дужан да води евиденцију о поморцима који траже запослење 
	и послодавцима који пријављују потребу за поморцима, према упутствима 
	министарства.*
Посредник је дужан да чува документацију о посредовању при запошљавању 
	помораца, као и све друге евиденције које води, најмање пет година.*
Подаци о поморцу које прикупи посредник могу да се достављају другим 
	лицима искључиво у складу са прописима којима се уређује заштита личних 
	података.*
Министар, уз сагласност министра надлежног за послове запошљавања, 
	прописује поступак и начин издавања одобрења за обављање послова посредовања 
	при запошљавању помораца, као и вођење евиденције о издатим одобрењима.*
На обављање послова правних лица за посредовање при запошљавању 
	помораца који нису уређени одредбама чл. 67–67и овог закона, сходно се 
	примењују одредбе закона којим се уређује запошљавање.*
 
*Службени гласник РС, 
	број 104/2013
 
Сведочанство о раду помораца и декларација о испуњености услова рада помораца
Члан 68.
Домаћи бродови који плове у међународном путовању и имају 500 BT или више морају да имају сведочанство о раду помораца и декларацију о испуњености услова рада помораца.
Исправе из става 1. овог члана могу да имају и други бродови ако то захтева власник брода.
Сведочанством о раду помораца се потврђује да су радни и животни услови помораца на том броду у складу са важећим стандардима и смерницама Конвенције о раду помораца, укључујући и прихваћене мере ради осигурања сталне усклађености извршених надзора.
Исправа из става 3. овог члана издаје се са роком важења од пет година 
	од дана издавања.*
Декларација о испуњености услова рада помораца је исправа којом се потврђује да је одређени брод одржаван у складу са важећим стандардом Конвенције о раду помораца.
Декларација о испуњености услова рада помораца има два дела.*
Пре издавања Сведочанства о раду помораца власник брода подноси захтев 
	министарству за издавање Дела I Декларације о испуњености услова рада 
	помораца.* 
Део I Декларације о испуњености услова рада помораца садржи: позивање 
	на одредбе овог закона којима се уређују радни и животни услови помораца у 
	сваком од елемената који су предмет инспекцијског надзора у складу са 
	одредбама овог закона и MLC Конвенције; посебне захтеве за одређену врсту 
	брода; еквивалентне одредбе усвојене у складу са одредбама MLC Конвенције; 
	одобрена ослобођења у складу са Поглављем 3. MLC Конвенције.*
Део I Декларације о испуњености услова рада помораца министарство 
	доставља власнику брода ради попуњавања Дела II Декларације о испуњености 
	услова рада помораца, у којој власник брода наводи усвојене мере којима ће 
	се обезбедити усклађеност услова рада помораца на броду са одредбама овог 
	закона и MLC Конвенције између редовних прегледа брода.*
Власник брода подноси Део I и Део II Декларације о испуњености услова 
	рада помораца признатој организацији ради вршења прегледа пре издавања 
	Сведочанства о раду помораца.* 
Привремено сведочанство о раду помораца издаје се:*
1) новоизграђеном броду приликом испоруке;*
2) у случају промене заставе коју брод вије;* 
3) ако је власник преузео одговорност за рад брода који је нов за тог 
	власника;* 
4) након извршеног инспекцијског прегледа којим је утврђено да брод 
	испуњава услове прописане овим законом и MLC Конвенцијом;*
5) ако је заповедник брода упознат са одредбама овог закона и MLC 
	Конвенције.*
Привремено сведочанство о раду помораца издаје се са роком важења од 
	шест месеци од дана издавања.*
Сведочанство о раду помораца, као и привремено сведочанство o раду 
	помораца издаје призната организација.*
Министарство води и годишње објављује евиденцију обављених прегледа у 
	циљу утврђивања испуњености радних и животних услова помораца у складу са 
	одредбама овог закона и MLC Конвенције.*
 
*Службени гласник РС, 
	број 104/2013
 
Члан 69.
Држављанин Републике Србије укрцан као члан посаде брода стране државне припадности, обавезно je осигуран у складу са законима којима се уређује обавезно социјално и здравствено осигурање и финансирање обавезног социјалног и здравственог осигурања, уколико међународним споразумом о социјалном и здравственом осигурању није другачије уређено.
Власник брода домаће државне припадности је дужан да обезбеди 
	здравствену заштиту на броду, укључујући основну стоматолошку здравствену 
	заштиту, као и друге прописане мере за заштиту здравља помораца који раде на 
	његовом броду у складу са одредбама закона којима се уређује здравствена 
	заштита.*
Власник брода домаће државне припадности је дужан да обезбеди пружање 
	хитне медицинске помоћи поморцима током рада на његовом броду, укључујући 
	хитан приступ до потребних лекова, медицинске опреме и средстава за 
	дијагнозу и лечење.* 
Здравствена заштита из ст. 2. и 3. овог члана је бесплатна за поморце 
	током рада на броду.*
Власник брода домаће државне припадности је дужан да о свом трошку 
	омогући одлазак поморца код лекара или зубара, без одлагања, у лукама 
	пристајања, где је то могуће.*
Власник брода домаће државне припадности сноси:* 
1) трошкове поморца који ради на његовом броду у случају болести или 
	повреде на раду који су се догодили од датума почетка његове службе до 
	датума када се сматра да је уредно репатриран или су проузроковани његовим 
	радом између тих датума;*
2) трошкове здравствене заштите, укључујући лечење и набавку потребних 
	лекова, медицинско-техничких помагала, хране и смештаја изван куће, до 
	престанка болести или повреде поморца који ради на његовом броду или до 
	утврђивања да је болест или неспособност трајног карактера;*
3) погребне трошкове у случају смрти која се догодила на броду или 
	копну за време запослења.* 
Кадa је због болести или повреде проузрокована неспособност за рад, 
	власник брода домаће државне припадности је дужан да:*
1) исплаћује пуну зараду све док је оболели или повређени поморац на 
	броду, односно до његове репатријације у складу са одредбама овог закона;*
	
2) исплаћује зараду у целини или делимично од тренутка када је поморац 
	репатриран или искрцан до његовог опоравка, али најдуже 16 недеља од дана 
	повреде или од дана почетка болести.*
Власник брода домаће државне припадности неће бити одговоран за:*
1) повреду која није настала током рада на броду;*
2) повреду или болест која је настала као последица намерног изазивања 
	болести, повреде или смрти поморца;*
3) болест или неспособност која је намерно прикривена у тренутку 
	ступању у службу.*
 
*Службени гласник РС, 
	број 104/2013
 
Члан 69a*
Послодавац је дужан да закључи полису осигурања или друго финансијско 
	јемство у циљу покрића потраживања за случај смрти или повреде на раду 
	помораца.*
Осигурање или друго финансијско јемство из става 1. овог члана мора да 
	испуњава следеће услове:*
1) осигурани износ утврђен полисом осигурања или другим финансијским 
	јемством мора да буде исплаћен у потпуности и без одлагања;*
2) на полиси осигурања или другој одговарајућој исправи мора да буде 
	назначен период њеног важења;*
3) ако је осигурање или друго финансијско јемство раскинуто поморац о 
	томе мора да буде претходно обавештен, као и да буде обавештен ако осигурање 
	неће бити продужено (обновљено);*
4) осигурање или друго финансијско јемство мора да обезбеди плаћање 
	свих потраживања током трајања осигурања или другог финансијског јемства.*
Послодавац је дужан да обезбеди да полиса осигурања или исправа о 
	другом финансијском јемству у сваком тренутку буде доступна на броду.*
Ако је покриће потраживања из става 1. овог члана обезбеђено од стране 
	више осигуравача, свака појединачна полиса се мора налазити на броду.*
Полиса осигурања или исправа о другом финансијском јемству мора да 
	садржи следеће:*
1) име брода;*
2) лука уписа;*
3) позивни знак брода;*
4) IMO број брода;*
5) пословно име и седиште осигуравача или пружаоца другог финансијског 
	јемства;*
6) име бродара;*
7) рок важења.*
 
*Службени гласник РС, 
	број 18/2015
 
Подношење приговора поморца у вези животних и радних услова на броду
Члан 70.
Члан посаде брода који сматра да су повређена његова права у вези са животним и радним условима на броду, има право да подносе усмене и писмене приговоре надређеном официру, заповеднику брода, власнику брода и министарству.
Ако се приговор из става 1. овог члана подноси на броду, исти се уноси у бродски дневник.
Приликом подношења приговора мора бити присутан најмање још један члан посаде брода у својству сведока.
Власник брода, бродар односно заповедник* дужни су да обезбеде да се сваком члану посаде брода при укрцавању на брод уручи упутство за поступак који се примењује на том броду по приговору, који садржи информације о надлежном државном органу за поступање по приговору и имена чланова посаде брода који ће му пружити непристрасaн савет о његовом приговору или му помоћи на други начин у вези других поступака који му стоје на располагању на броду након поступка по приговору.
Члан посаде приговор подноси свом непосредно надређеном руководиоцу, 
	односно официру.*
Лице из става 5. овог члана има рок од 15 дана од дана подношења 
	приговора да исти реши.* 
Ако члан посаде није задовољан одлуком лица из става 5. овог члана 
	која је донета по његовом приговору, члан посаде приговор може поднети 
	заповеднику брода који је дужан да о овом приговору непосредно одлучи у року 
	од 15 дана од дана подношења приговора заповеднику.*
Ако се поступак по приговору не може спровести на броду, приговор се 
	подноси власнику брода, односно бродару на копну, који је дужан да предмет 
	реши у року 30 дана.* 
Лице из става 5. овог члана, заповедник, односно власник брода или 
	бродар дужни су да предају члану посаде копију одлуке донете по његовом 
	приговору.* 
Власник брода, односно бродар дужни су да воде евиденцију приговора и 
	одлука донетим по њима.*
 
*Службени гласник РС, 
	број 104/2013
 
Члан 71.
У страној луци члан посаде брода који је држављанин Републике Србије може да се, ради заштите својих права из радног односа, обрати дипломатском или конзуларном представништву Републике Србије, а ако га нема – дипломатском или конзуларном представништву државе овлашћене да заступа интересе држављана Републике Србије и у тој држави, а ако ни њега нема – поморској управи државе луке.
Минималан број чланова посаде
Члан 72.
За вршење послова којима се обезбеђује безбедна пловидба, брод мора да има одговарајући број чланова посаде са прописаним звањима и овлашћењима о оспособљености.
Министар прописује најмањи број чланова посаде за безбедну пловидбу 
	које морају да имају бродови и друга пловила трговачке морнарице, звања и 
	овлашћења о оспособљености које морају да имају ти чланови посаде, начин 
	одређивања додатног броја чланова посаде за поједине бродове када се утврде 
	недостаци у односу на радне услове на броду, начин издавања, као и орган 
	надлежан за издавање и образац уверења о најмањем броју чланова посаде.*
 
*Службени гласник РС, 
	број 104/2013
 
Овлашћења о оспособљености помораца
Члан 73.
Члан посаде брода трговачке морнарнице Републике Србије који врши послове којима се обезбеђује пловидба, може да буде лице које има најмање 16 година живота, које је стекло одговарајуће звање и које за вршење послова тог звања на броду има одговарајуће овлашћење у складу са 
	
Међународном конвенцијом о стандардима за обуку и 
	издавању уверења и вршењу бродске страже помораца са свим 
	
изменама и допунама (у даљем тексту: STCW Конвенција), као и приправник за стицање звања.
Звање чланова посаде бродова трговачке морнарице Републике Србије стиче се положеним стручним испитом за одређено звање.
Поред овлашћења за вршење послова одговарајућег звања из става 2. овог члана, чланови посаде могу да стичу посебна овлашћења о оспособљености.
Посебна овлашћења из става 3. овог члана стичу се положеним одговарајућим испитом.
Овлашћење о оспособљености, односно посебној оспособљености члана посаде брода које је издато супротно прописаним условима ништаво је.
Министарство води регистар издатих овлашћења о оспособљености, односно посебној оспособљености помораца.
Влада прописује звања, услове и начин стицања звања и овлашћења 
	чланова посаде поморских бродова са роковима важења овлашћења и овера, врсте 
	бродских делатности које обављају поморци, нивое одговорности помораца, 
	програм и начин полагања испита за стицање овлашћења о оспособљености, 
	односно посебној оспособљености, услове за стицање овлашћења о алтернативној 
	оспособљености, поступак издавања овлaшћења o оспособљености, односно 
	посебној оспособљености, начин обрачунавања поморског стажа, програм обуке и 
	услове за спровођење убрзане обуке, начин вођења и обрасце дневника о 
	завршеној обуци и стеченој пракси, обавезе инструктора, односно процењивача, 
	као и обавезе испитивача и кандидата у оквиру практичне обуке, начин и 
	услове за избор испитивача у испитну комисију, начин оснивања и послове 
	Радне групе за STCW план и програм (силабус), услове и начин признавања, 
	обнове и замене овлашћења о оспособљености, односно посебној оспособљености, 
	начин провере знања о поморском законодавству Републике Србије у случају 
	признавања овлашћења о оспособљености на управљачком нивоу, садржину и 
	образац овлашћења, као и образац, садржину, начин издавања и вођења регистра 
	издатих овлашћења, као и регистар издатих одобрења центрима за обуку 
	помораца.*
Министар прописује звања, услове и начин стицања звања и овлашћења чланова посаде рибарских бродова трговачке морнарице, 
	садржину и образац овлашћења* обуку, програм и начин полагања стручног испита за стицање овлашћења о оспособљености чланова посаде рибарских бродова, као и образац, садржину, начин 
	* вођења регистара издатих овлашћења.
Министар упутством одређује начин извршавања појединих одредaба STCW 
	Конвенције.*
 
*Службени гласник РС, 
	број 104/2013
 
Члан 74.*
Овлашћења о оспособљености, односно посебној оспособљености помораца 
	која су издата од стране државе чланице Европске уније, или држава 
	уговорница Споразума о европском економском простору, као и Швајцарске 
	Конфедерације, признају се у Републици Србији.*
Овлашћења о оспособљености, односно посебној оспособљености чланова 
	посаде бродова која су издата од стране државе стране уговорнице STCW 
	Конвенције која није држава чланица Европске уније а која је призната од 
	стране Европске комисије (у даљем тексту: трећа држава), признају се на 
	основу билатералне обавезе о признавању обуке и овлашћења које министарство 
	закључује са том трећом државом која између осталог садржи одредбу о 
	обавезном пријављивању сваке промене у систему образовања, обуке и издавања 
	овлашћења у складу са одредбама STCW Конвенције.* 
Ако министарство утврди да трећа држава призната од стране Европске 
	комисије више не испуњава услове прописане STCW Конвенцијом, о томе ће 
	обавестити Европску комисију наводећи разлоге због којих више неће 
	признавати овлашћења о оспособљености, односно посебној оспособљености те 
	треће државе.*
У циљу признавања овлашћења о оспособљености, односно посебној 
	оспособљености чланова посаде бродова која су издата од стране државе која 
	није чланица Европске уније и која није призната од стране Европске 
	комисије, министарство ће поднети захтев Европској комисији за признавање 
	овлашћења о оспособљености, односно посебној оспособљености издатих од 
	стране те државе, у коме ће навести разлоге због којих тражи признавање.*
Овлашћења о оспособљености, односно посебној оспособљености чланова 
	посаде бродова издата од стране државе која није страна уговорница STCW 
	Конвенције или државе за коју је утврђено од стране Комитета за поморску 
	безбедност IMO-а да не испуњава обавезе прописане STCW Конвенцијом не 
	признају се у Републици Србији.* 
Информација о спровођењу STCW Конвенције која се подноси IMO у складу 
	са прописом I/7 STCW Конвенције обавезно садржи информацију o закљученим 
	билатералним обавезама о признавању обуке и овлашћења са другим државама.*
Министарство спроводи одлуку о повлачењу признања треће државе коју 
	донесе Европска комисија.* 
Признавање овлашћења о оспособљености, односно посебној оспособљености 
	издатих од стране држава из става 1. овог члана врши министарство издавањем 
	овлашћења о еквивалентној оспособљености којом се потврђује наведено 
	признавање.* 
Признавање овлашћења о оспособљености ограничено је на послове, 
	функције и нивое надлежности како је у овлашћењу назначено.*
Поморац који затражи признавање овлашћења о оспособљености на 
	управљачком нивоу мора да стекне одговарајући ниво знања о поморском 
	законодавству Републике Србије које је потребно за адекватно обављање 
	његових дужности.*
Овлашћење о еквивалентној оспособљености издаје се са истим роком 
	важења на које је издато овлашћење о оспособљености, односно посебној 
	оспособљености које се признаје.* 
Министарство ће обавестити државу која је издала овлашћење о 
	оспособљености, односно посебној оспособљености о одузимању овлашћења о 
	еквивалентној оспособљености због извршења кривичног дела или прекршаја 
	имаоца исправе.*
 
*Службени гласник РС, 
	број 18/2015
 
НАПОМЕНА ИЗДАВАЧА: Одредбе члана 15. ст. 3, 4.
	и 7. 
	Закона о изменама и допунама Закона о поморској пловидби ("Службени гласник 
	РС", број 18/2015) примењују се од дана приступања Републике Србије Европској унији (види члан 26. 
	Закона - 18/2015-3).
Члан 74а*
Лучка капетанија Београд доноси решење о одузимању овлашћења o 
	оспособљености, односно посебној оспособљености или решење о одузимању овере 
	oвлашћења о оспособљености ако:*
1) је ималац стекао овлашћење o оспособљености, односно посебној 
	оспособљености, или оверу на основу фалсификованих исправа или лажних 
	исправа са неистинитим садржајем;*
2) овлашћење o оспособљености, односно посебној оспособљености, или 
	овера не одговара службеној евиденцији из уписника издатих овлашћења;*
3) је ималац овлашћења o оспособљености, односно посебној 
	оспособљености или овере трајно здравствено неспособан;*
4) је против имаоца овлашћења o оспособљености, односно посебној 
	оспособљености или овере у кривичном или прекршајном поступку изречена 
	заштитна мера о одузимању овлашћења o оспособљености, односно посебној 
	оспособљености или овере.*
 
*Службени гласник РС, 
	број 104/2013
 
Центри за обуку помораца
Члан 75.
Теоријску и практичну обуку и испите за стицање овлашћења о 
	оспособљености, односно посебној оспособљености чланова посаде бродова у 
	складу са захтевима STCW Конвенције у погледу трајања и садржине теоријске и 
	практичне обуке (у даљем тексту: обука) врше центри за обуку помораца (у 
	даљем тексту: акредитоване институције), на основу одобрења које издаје 
	министарство.*
Акредитоване институције* утврђују да ли кандидат за приступање обуци и испиту испуњава прописане услове за стицање одређеног овлашћења, односно посебног овлашћења о оспособљености у складу са захтевима STCW Конвенције и подзаконског акта из члана 73. став 7. овог закона.
На основу потврде о успешно завршеној обуци и уверења о положеном испиту за стицање одређеног овлашћења о оспособљености, односно посебној оспособљености чланова посаде бродова издатих од стране
	акредитованих институција*, Лучка капетанија Београд* издаје овлашћење о оспособљености, односно посебној оспособљености чланова посаде бродова.
Ако Лучка капетанија Београд* утврди да поморац не испуњава прописане услове за стицање одређеног овлашћења о оспособљености, односно посебној оспособљености помораца и поред исправа из става 3. овог члана које су издале
	акредитоване институције*, Лучка капетанија Београд* неће издати одређено овлашћење и о томе ће обавестити
	акредитовану институцију* код коje је поморац завршио обуку.
Ако Лучка капетанија Београд* у случају из става 4. овог члана не изда одређено овлашћење о оспособљености, односно посебној оспособљености поморца, трошкови обуке и полагања испита падају на терет
	акредитоване институције*.
 
*Службени гласник РС, 
	број 104/2013
 
Члан 76.
Одобрење из члана 75. став 1. овог закона може се дати само правном лицу које је регистровано у Републици Србији за обављање делатности обуке кадрова у поморској пловидби, које приложи доказ од признате организације да испуњава стандарде прописане STCW Конвенцијом, испуњава техничко-технолошке услове за држање обука за стицање свих овлашћења о оспособљености, односно посебној оспособљености прописаних STCW Конвенцијом, достави план и програм делатности за период за које се издаје одобрење, као и да има квалификоване инструкторе у складу са захтевима STCW Конвенције.
Одобрење из члана 75. став 1. овог закона издаје се на период од десет* година и коначно је у управном поступку.
Изузетно, одобрење из члана 75. став 1. овог закона може се дати 
	правном лицу које приложи доказ од признате организације да испуњава 
	техничко-технолошке услове за држање обука за стицање свих овлашћења о 
	посебној оспособљености прописаних STCW Конвенцијом у Републици Србији, под 
	условом да поднесе исправу издату од стране признате организације о 
	испуњености техничко-технолошких услова за држање обука за стицање свих 
	овлашћења о оспособљености прописаних STCW Конвенцијом у другој држави 
	уговорници STCW Конвенције, обезбеди гаранцију за добро извршење посла у 
	корист Републике Србије, као и да у року од три године од дана издавања 
	одобрења приложи доказ од признате организације о испуњености 
	техничко-технолошких услова за држање обука за стицање свих овлашћења о 
	оспособљености прописаних STCW Конвенцијом у Републици Србији.*
 
*Службени гласник РС, 
	број 104/2013
 
Члан 77.
Пре издавања одобрења министарство ће утврдити да правно лице из члана 76. овог закона уредно извршава све финансијске обавезе према Републици Србији, да против њега није покренут стечајни поступак или поступак ликвидације, као и да се против одговорних лица не води кривични поступак за дела из области привредног криминала.
Члан 78.
Одобрење за обављање послова акредитованих институција* престаје:
1) истеком времена на које је дато;
2) ликвидацијом правног лица које је добило одобрење, ако правни следбеници не затраже да одобрење остане на снази у року од 30 дана од ликвидације правног лица – корисника одобрења;
3) одузимањем одобрења од стране министарства.
Решење о престанку одобрења доноси министарство.
 
*Службени гласник РС, 
	број 104/2013
 
Члан 79.
Министарство ће донети решење о одузимању одобрења ако утврди да одређена
	акредитована институција*:
1) не испуњава стандарде прописане STCW Конвенцијом и домаћим прописима;
2) не задовољава услове на основу којих му је издато одобрење;
3) ако није започео са вршењем одређених обука у року одређеном у одобрењу.
У случајевима из става 1. овог члана, министарство ће пре одузимања одобрења упозорити
	акредитовану институцију* и позвати je да се писмено изјасни о разлозима непоштовања одредби одобрења, након чега одређује рок за отклањање недостатка, а ако не поступи у року који је одредило министарство, министарство ће одузети одобрење.
 
*Службени гласник РС, 
	број 104/2013
 
Члан 80.
Министарство ће решење о одузимању одобрења акредитованој институцији* донети без претходног позивања да поступи у складу са одредбама члана 79. став 2. овог закона ако је истa престала да обавља обуке за које је добила одобрење.
На поступак издавања, престанка и одузимања одобрења из чл. 76, 78. и 79. овог закона примењују се одредбе закона којим се уређује управни поступак.
 
*Службени гласник РС, 
	број 104/2013
 
Члан 81.
Акредитоване институције* морају да испуњавају систем стандарда квалитета у складу са захтевима STCW Конвенције и да примењују међународне и домаће прописе којима је уређена материја поморске пловидбе.
Призната организација врши проверу рада 
	акредитованих институција* и испуњеност система стандарда квалитета о трошку
	акредитованих институција*.
Провера из става 2. овог члана врши се сваке две године, а може и раније ако министарство оцени да је то неопходно.
Ближи услови које морају да испуњавају акредитоване институције, 
	инструктори, односно процењивачи акредитоване институције, као и испитивачи 
	прописују се подзаконским актом из члана 73. став 7. овог закона.*
 
*Службени гласник РС, 
	број 104/2013
 
Члан 82.
Теоријско образовање* помораца могу да врше и* школске установе овлашћене прописима којима се уређује образовање на чије наставне планове и програме министарство даје сагласност.
Ако министарство утврди да се школске установе које су овлашћене прописом којим се уређује образовање не придржавају наставних планова и програма на које је дало сагласност, министарство ће одузети сагласност о чему ће обавестити министарство надлежно за послове образовања.
 
*Службени гласник РС, 
	број 104/2013
 
Здравствена способност и 
	лекарски прегледи помораца*
 
*Службени 
	гласник РС, број 104/2013
 
Члан 83.*
Овлашћење за вршење послова на броду може се дати само лицу које је 
	физички и психички способно да обавља послове на броду, које није зависно од 
	психоактивних контролисаних супстанци и алкохола, односно које не болује од 
	болести или нема друга трајна или привремена здравствена ограничења за 
	обављање послова и дужности као члана посаде, што се утврђује здравственим 
	прегледом и контролише периодичним прегледом.*
Здравствена способност помораца утврђује се здравственим прегледом 
	који врши здравствена установа која испуњава прописане услове и добије 
	овлашћење министарства надлежног за послове здравља да може обављати 
	здравствене прегледе помораца.*
Здравствена установа један примерак овлашћења из става 2. овог члана, 
	доставља министарству.*
Здравствене прегледе у здравственој установи из става 2. овог члана 
	обавља специјалиста медицине рада који је завршио курс из поморске медицине*, 
	који има потпуну професионалну независност у доношењу здравствене процене 
	приликом обављања здравственог прегледа**.*
Домаћи послодавац дужан је да о свом трошку омогући члану посаде да 
	пре ступања на дужност на броду обави здравствени преглед, као и да му на 
	основу резултата тог прегледа, о свом трошку, омогући периодичне здравствене 
	прегледе.**
Здравствени преглед из става 4. овог члана, не односи се на 
	здравствени преглед који се обавља ради стицања или обнављања овлашћења о 
	оспособљености, односно посебној оспособљености помораца.**
Курс из поморске медицине из става 4. овог члана организује и спроводи 
	институт за медицину рада основан за територију Републике.*
На основу завршеног курса из поморске медицине специјалиста медицине 
	рада стиче овлашћење за вршење здравствених прегледа помораца које издаје 
	институт из става 7. овог члана.**
Копија овлашћења из става 8. овог члана доставља се министарству које 
	о издатим овлашћењима специјалистима медицине рада води евиденцију у 
	електронском облику која је доступна на интернет страници министарства.**
Здравствена установа из става 2. овог члана, у оквиру дела свог 
	унутрашњег уређења за спровођење здравствених прегледа помораца мора да 
	уведе и одржава систем управљања квалитетом у складу са међународним ISО 
	стандардима управљања квалитетом којима су обухваћени послови вршења 
	здравствених прегледа помораца у складу са специфичним захтевима који су 
	прописани STCW Конвенцијом и MLC Конвенцијом, и који мора да буде оцењен од 
	стране признате организације.**
 
*Службени гласник РС, 
	број 104/2013
**Службени гласник РС, 
	број 18/2015
 
Члан 83а*
О здравственој способности поморца здравствена установа из члана 83. 
	став 2. овог закона издаје уверење о здравственој способности помораца (у 
	даљем тексту: уверење).*
У уверењу из става 1. овог члана посебно се наводи:**
1) да су слух и вид поморца, као и распознавање боја за поморце који 
	ће бити запослени на пословима у којима нераспознавање боја може штетно да 
	утиче на радну способност, задовољавајући;**
2) да поморац не болује од болести која би могла да се погорша током 
	трајања поморског стажа или би могла да га онеспособи за обављање послова на 
	броду или да угрози здравље других лица на броду.**
Уверење из става 1. овог члана издаје се са роком важења од две године, 
	осим за поморце млађе од 18 година којима се уверење из става 1. овог члана 
	издаје са роком важења од једне године.*
Ако рок важења уверења из става 1. овог члана истекне током трајања 
	путовања, уверење остаје на снази до следеће луке пристајања у којој се 
	налази здравствена установа овлашћена за вршење здравствених прегледа 
	помораца од стране државе луке, али најдуже три месеца.*
 
*Службени гласник РС, 
	број 104/2013
**Службени гласник РС, 
	број 18/2015
 
Члан 83б*
Здравствени преглед лица која на броду раде на пословима на којима 
	долазе у додир с намирницама, односно питком водом или на пословима пружања 
	хигијенске или здравствене неге која у складу са одредбама закона којим се 
	уређује заштита становништва од заразних болести, подлежу здравственом 
	надзору, обављају се у складу са прописима којима се уређује заштита 
	становништва од заразних болести.*
Здравственом надзору из става 1. овог члана у одређеним условима, 
	односно по епидемиолошким индикацијама прописаним одредбама закона којим се 
	уређује заштита становништва од заразних болести, подлежу и сви други 
	чланови посаде.*
Имунизација и хемиопрофилакса против заразних болести за све чланове 
	посаде обавља се у складу са прописима којима се уређује заштита 
	становништва од заразних болести.*
Здравствени надзор и здравствене прегледе чланова посаде из ст. 1. и 
	2. овог члана који подлежу здравственом надзору, као и имунизацију и 
	хемиопрофилаксу тих лица од заразних болести обављају здравствене установе 
	које у свом саставу имају хигијенско-епидемиолошку делатност.*
 
*Службени гласник РС, 
	број 104/2013
 
Члан 83в*
Лице коме није издато уверење о здравственој способности или ако му је 
	на основу извршеног прегледа утврђена ограничена способност за рад, нарочито 
	у погледу времена, домена или подручја рада, има право на додатни преглед у 
	другој овлашћеној здравственој установи из члана 83. став 2. овог закона.*
Ако постоје два или више лекарских налаза са опречним мишљењем о 
	здравственој способности поморца, сматраће се да је поморац здравствено 
	неспособан све до коначног налаза и мишљења другостепене лекарске комисије.*
У случају из става 2. овог члана Лучка капетанија Београд одузима 
	овлашћење о оспособљености, односно посебној оспособљености, до коначне 
	одлуке другостепене лекарске комисије.*
Одредбе ст. 2. и 3. овог члана сходно се примењују и на лице коме није 
	издато овлашћење о оспособљености, односно посебној оспособљености, а које 
	је Лучкој капетанији Београд поднело захтев за издавање истог.*
Mинистар надлежан за послове здравља прописује састав, начин рада и 
	поступак пред другостепеном лекарском комисијом.*
Министар, уз сагласност министра надлежног за послове здравља, 
	прописује услове које здравствена установа за вршење здравствених прегледа 
	помораца мора да испуњава у погледу кадрова, простора и опреме, врсту, 
	садржину, рокове и начин обављања здравствених прегледа помораца, услове у 
	погледу здравствене способности помораца, врсте здравствених ограничења за 
	обављање одређених послова, програм и ближе услове за спровођење курса из 
	поморске медицине, услове, начин и рокове за вршење оцењивања здравствене 
	способности, као и образац уверења о здравственој способности помораца, 
	односно картона извршеног здравственог прегледа помораца.*
 
*Службени гласник РС, 
	број 104/2013
 
Идентификациона карта поморца, поморска књижица и 
	дозвола за укрцавање*
 

*Службени гласник РС, 
	број 18/2015
 
Члан 84.*
Као члан посаде на домаћи брод може да се укрца само лице које има 
	исправе којима се доказује идентитет, стручна спрема, здравствено стање, 
	својство у коме је члан посаде укрцан на брод, као и трајање запослења на 
	броду.*
Исправе из става 1. овог члана су за поморце држављане Републике 
	Србије идентификациона карта поморца и поморска књижица.*
 
*Службени гласник РС, 
	број 18/2015
 
Члан 84а*
Идентификациона карта поморца је исправа којом поморци држављани 
	Републике Србије доказују свој идентитет.* 
Идентификациона карта поморца заједно са путном исправом (пасош) 
	држављанину Републике Србије служи за прелазак државне границе, ради 
	путовања и боравка у иностранству и за повратак у Републику Србију, као и да 
	током боравка у луци брода на коме је запослен привремено изађе на копно 
	(привремени излазак са брода).*
Страном држављанину који поседује важећу идентификациону карту поморца 
	заједно са путном исправом (пасош), биће омогућен транзитни прелазак преко 
	територије Републике Србије када се такав прелазак захтева ради доласка на 
	брод на коме је запослен који се налази на територији друге државе, ради 
	репатријације или другог разлога који је одобрен од стране министарства 
	надлежног за унутрашње послове и министарства, под условом да такав пролазак 
	не представља опасност по јавно здравље, јавни ред и мир или државну 
	безбедност.*
Идентификациону карту поморца из става 1. овог члана издаје Лучка 
	капетанија Београд, која води и електронску евиденцију издатих и одузетих 
	идентификационих карти помораца, у складу са захтевима Конвенције о 
	идентификационој карти помораца бр. 185 Међународне организације рада.*
 
*Службени гласник РС, 
	број 18/2015
 
Члан 84б*
Идентификациона карта поморца издаје се са роком важења од 10 година, 
	под условом да се обнови после првих пет година.*
 
*Службени гласник РС, 
	број 18/2015
 
Члан 84в*
Идентификациона карта поморца издаје се на прописаном обрасцу.*
Образац идентификационе карте поморца садржи простор за упис следећих 
	података:*
1) назив органа надлежног за издавање идентификационе карте помораца, 
	укључујући ISO ознаку Републике Србије;*
2) број телефона, електронску пошту (e-mail) и интернет адресу 
	службене интернет странице органа надлежног за издавање идентификационе 
	карте помораца;*
3) датум издавања идентификационе карте поморца са роком важења;*
4) дигиталну фотографију поморца, као и следеће личне податке о 
	поморцу:*
(1) име и презиме поморца;*
(2) пол;*
(3) дан, месец и година рођења;* 
(4) место, општина и држава рођења;*
(5) држављанство;*
(6) податке о личном опису поморца које могу да помогну у 
	идентификацији лица;*
(7) електронски потпис;*
(8) јединствени матични број грађана;*
(9) биометријски податак заснован на отиску прста, који се штампа у 
	облику бар кода који одговара прописаном стандарду усвојеном од стране 
	Међународне организације рада;*
5) простор за потребе аутоматског очитавања података у складу са 
	одговарајућим ICAO спецификацијама;*
6) врста документа;*
7) јединствени број идентификационе карте поморца;*
8) службени печат органа надлежног за издавање идентификационе карте 
	помораца.*
Образац идентификационе карте поморца обавезно садржи назначење да се 
	ради о исправи која се издаје у складу са Конвенцијом о идентификационој 
	карти помораца бр. 185 Међународне организације рада, као и да се ради о 
	исправи која се разликује од пасоша.*
Поморац коме је издата идентификациона карта поморца има право да код 
	Лучке капетаније Београд изврши увид у податке за аутоматско очитавање 
	података које садржи његова идентификациона карта поморца.*
Образац личне карте штампа се на српском језику, ћириличким писмом и 
	на енглеском језику.*
Образац идентификационе карте поморца израђује се у складу са 
	стандардима прописаним у Конвенцији о идентификационој карти помораца бр. 
	185, као и смерницама усвојеним од стране Међународне организације рада.*
 
*Службени гласник РС, 
	број 18/2015
 
Члан 84г*
Лучка капетанија Београд решењем ће одбити захтев за издавање 
	идентификационе карте поморца у следећим случајевима:*
1) ако је против лица које тражи издавање идентификационе карте 
	поморца донето решење о спровођењу истраге или је подигнута оптужница – на 
	захтев надлежног суда, односно јавног тужилаштва;*
2) ако је лице које тражи издавање идентификационе карте поморца 
	осуђено на безусловну казну затвора у трајању дужем од три месеца, односно 
	док казну не издржи;*
3) ако је лицу које тражи издавање идентификационе карте поморца у 
	складу са признатим међународним актима забрањено путовање;*
4) у случајевима да је, у складу са важећим прописима, лицу које тражи 
	издавање идентификационе карте поморца забрањено кретање ради спречавања 
	ширења заразних болести, односно епидемије.*
Против решења из става 1. овог члана није дозвољена жалба.*
 
*Службени гласник РС, 
	број 18/2015
 
Члан 84д*
Идентификациона карта поморца престаје да важи:*
1) истеком рока на који је издата;*
2) смрћу њеног имаоца;*
3) ако њен ималац више нема својство поморца у складу са одредбама 
	овог закона.*
У случају из става 1. тачка 1) овог члана, лице које је по одредбама 
	овог закона дужно да има идентификациону карту поморца дужно је да поднесе 
	захтев за издавање нове идентификационе карте поморца најкасније у року од 
	15 дана по истеку рока на који му је претходна идентификациона карта поморца 
	издата.*
Лице које је по одредбама овог закона дужно да има идентификациону 
	карту поморца дужно је да је у сваком тренутку носи, осим када се из разлога 
	безбедности она налази код заповедника брода, уз писмену сагласност 
	поморца.*
Лице које остане без идентификационе карте поморца дужно је без 
	одлагања да пријави Лучкој капетанији Београд нестанак идентификационе карте 
	поморца.*
Ако је идентификациона карта поморца нестала у иностранству, лице из 
	става 2. овог члана дужно је да њен нестанак пријави дипломатско-конзуларном 
	представништву Републике Србије које ће о томе обавестити Лучку капетанију 
	Београд.*
Несталу идентификациону карту поморца Лучка капетанија Београд решењем 
	проглашава неважећом.*
Против решења из става 6. овог члана жалба није допуштена.*
Идентификациона карта поморца проглашена неважећом оглашава се у 
	„Службеном гласнику Републике Србије” о трошку лица чија се идентификациона 
	карта поморца оглашава неважећом.*
Лучка капетанија Београд издаће нову идентификациону карту поморца 
	након доношења решења о проглашењу идентификационе карте поморца неважећом и 
	достављања решења „Службеном гласнику Републике Србије”.*
 
*Службени гласник РС, 
	број 18/2015
 
Члан 84ђ*
Лучка капетанија Београд одузеће идентификациону карту поморца у 
	следећим случајевима:*
1) ако је исправа издата на основу нетачних података;*
2) ако њен ималац другом лицу омогући да исправу користи као своју;*
3) ако је њеном имаоцу престало држављанство Републике Србије;*
4) ако се накнадно утврди да су постојале сметње из члана 84г став 1. 
	овог закона пре издавања идентификационе карте поморца, а надлежни орган је 
	за њих сазнао касније или су ти разлози настали после издавања 
	идентификационе карте поморца.*
О одузимању идентификационе карте поморца због разлога из става 1. из 
	овог члана, одлучује Лучка капетанија Београд.*
Орган надлежан за контролу прелажења државне границе ће привремено 
	одузету идентификациону карту поморца због разлога из става 1. овог члана 
	доставити министарству.*
Дипломатско или конзуларно представништво Републике Србије ће 
	идентификациону карту поморца коју одузме због разлога из става 1. тачка 3) 
	овог члана доставити министарству, а на захтев може је након поништења 
	вратити њеном имаоцу.*
 
*Службени гласник РС, 
	број 18/2015
 
Члан 84е*
Образац идентификационе карте поморца технички израђује и штампа 
	Народна банка Србије – Завод за израду новчаница и кованог новца.*
За издавање идентификационе карте поморца плаћа се такса, која 
	обухвата цену обрасца идентификационе карте поморца и трошкове техничке 
	израде.*
Цену обрасца идентификационе карте поморца и трошкове техничке израде 
	утврђује министар.*
Трошкове израде обрасца идентификационе карте поморца сноси лице које 
	је поднело захтев за издавање идентификационе карте поморца.*
Министар прописује начин и поступак издавања идентификационе карте 
	поморца, начин узимања биометријског податка, образац, заштитне елементе на 
	обрасцу и материјале који се користе за израду обрасца идентификационе карте 
	поморца.* 
 
*Службени гласник РС, 
	број 18/2015
 
Члан 84ж*
Поморска књижица је исправа којом се доказује оспособљеност члана 
	посаде, својство у коме је члан посаде укрцан на брод, трајање запослења на 
	броду, као и здравствено стање.* 
Поморска књижица издаје се само лицима која имају држављанство и 
	пребивалиште на територији Републике Србије.*
Дозвола за укрцавање је исправа коју мора да има страни држављанин 
	укрцан као члан посаде на домаћем броду.*
Дозволом за укрцавање доказује се стручна спрема, здравствено стање, 
	својство у коме је члан посаде укрцан на брод, као и трајање запослења на 
	броду.*
Поморску књижицу и дозволу за укрцавање из става 1. овог члана издаје 
	Лучка капетанија Београд.*
Поморска књижица и дозвола за укрцавање издаје се са роком важења од 
	10 година.*
Министарство води евиденцију издатих поморских књижица и дозвола за 
	укрцавање.*
Министар прописује услове за издавање поморских књижица и дозвола за 
	укрцавање, начин издавања, односно вођења поморских књижица и дозвола за 
	укрцавање, начин и надлежност за уношење и оверу података о поморском стажу 
	у поморску књижицу, односно дозволу за укрцавање, начин достављања података 
	о поморском стажу, услове, начин и надлежност за замену поморске књижице, 
	односно дозволе за укрцавање, садржину и образац поморске књижице и дозволе 
	за укрцавање, као и начин вођења евиденције издатих поморских књижица и 
	дозвола за укрцавање.*
 
*Службени гласник РС, 
	број 18/2015
 
Члан 85.
Члан посаде мора да врши послове на броду у складу са правилима навигације, на начин који омогућава безбедност пловидбе, не оштећује брод или терет на њему, и не угрожава безбедност путника на броду или осталих чланова посаде и животну средину од загађења опасним и штетним стварима (уљем, отпацима текућих горива и њиховим мешавинама, отпадним водама и другим отпадним материјама, као и радиоактивним или сличним отпацима) од стране брода.
Састав и вршење бродске страже
Члан 86.
Састав бродске страже мора бити у свако време довољан и мора да одговара посебним околностима и условима у којима се врши стража (време, видљивост, густина саобраћаја и сл.).
Члан посаде за време вршења страже не може да напусти место и просторију у којој се врши стража без одобрења дежурног официра.
Официр страже за време трајања страже не може напуштати своје место на стражи.
За време боравка брода на сидришту, стална стража у сменама мора да се врши на мосту и у машинском простору.
Кад је брод у луци на њему се мора налазити најмање једна трећина чланова посаде сваке службе.
На броду из става 4. овог члана, међу члановима посаде морају се налазити по један официр палубе и машине, а ноћу и бродска стража.
Влада прописује начин и поступке у вези са обављањем послова и 
	одржавањем бродске страже чланова посаде на поморским бродовима који имају 
	државну припадност Републике Србије, као и других послова на броду у циљу 
	безбедне пловидбе и заштите мора од загађења, обавезе компаније, заповедника, 
	официра и других чланова посаде са посебним овлашћењима на броду која се 
	односе на вршење бродске страже, као начин остваривања ефикасне комуникације 
	на поморским бродовима који имају државну припадност Републике Србије.*
Члан посаде који обавља послове вршења страже који има здравствене 
	проблеме за које лекар који је овлашћен да врши здравствене прегледе 
	помораца потврди да су проузроковани обављањем ноћног рада премешта се, ако 
	је то могуће, на дневни рад за обављање послова за које има овлашћење о 
	оспособљености, односно посебној оспособљености.**
 
*Службени гласник РС, 
	број 104/2013
**Службени гласник РС, 
	број 18/2015
 
Члан 87.
У пределима врло густог саобраћаја, у условима ограничене видљивости и у свим осталим опасним пловидбеним ситуацијама кад се употребљава уређај за аутоматску навигацију треба да постоји могућност преузимања навигације бродом од стране дежурног официра и навигатора.
Пребацивање са аутоматске на ручну навигацију и обрнуто треба да изврши дежурни официр страже на мосту.
Члан 88.
Заповедник и други члан посаде брода не може бити под утицајем алкохола и/или других материја које мењају стање свести, болестан или преморен.
Одредбе овог члана примењују се и на чланове посаде свих других пловила.
Репатријација помораца
Члан 89.
Ако члан посаде брода за време трајања, односно престанка службе на броду буде искрцан са брода ван његове луке укрцавања, односно ако бродар искрца члана посаде брода ван места у коме је седиште бродара, бродар је дужан да му обезбеди повратак у луку његовог укрцавања
	*, а ако је то предвиђено уговором о раду да му се обезбеди повратак у место пребивалишта, односно боравишта (у даљем тексту: повратно путовање).
Члан посаде брода има право на повратно путовање ако је до престанка 
	службе на броду дошло из једног од следећих разлога:*
1) ако је уговор о раду члана посаде истекао док је он био на броду;*
2) ако је уговор о раду раскинут из једног од следећих разлога:*
(1) због болести, повреде или другог здравственог стања који захтевају 
	репатријацију члана посаде након што се утврди да је члан посаде здравствено 
	способан за пут,*
(2) у случају бродолома,*
(3) у случају да бродар није више у могућности да испуњава своје 
	законске, односно уговорне обавезе као послодавац члана посаде услед 
	несолвентности, због продаје брода, или промене државе уписа брода,*
(4) aко је након прегледа од стране признате организације или 
	инспекцијског надзора у држави луци утврђена неспособност брода за пловидбу, 
	или неусаглашеност са захтевима прописа I/4 STCW Конвенције,*
(5) ако је брод упућен у зону у којој постоји опасност од предузимања 
	ратних дејстава у коју поморац није сагласан да буде упућен,*
(6) у случају раскида радног односа у складу са одредбама уговора о 
	раду, односно колективног уговора.*
Време трајања службе на броду после које поморац стиче право на 
	репатријацију утврђује се уговором о раду али не може да буде краће од 12 
	месеци.*
Ако бродар не обезбеди повратно путовање члана посаде брода из става 1. овог члана, то путовање из иностранства обезбедиће, на терет бродара, дипломатско или конзуларно представништво Републике Србије.
У случају из става 4. овог члана, Република Србија има право регреса 
	трошкова репатријације члана посаде од бродара који се, између осталог, могу 
	наплатити подношењем захтева за привремено заустављање брода тог бродара.*
Трошкове повратног путовања из става 1. овог члана бродар не може наплатити од члана посаде брода у облику аванса на почетку запослења или из зараде коју је дужан исплатити члану посаде брода, осим у случају тежих повреда обавеза из уговора о раду од стране члана посаде брода.
Бродар је дужан да закључи осигурање или друго финансијско јемство у 
	циљу покрића трошкова повратног путовања чланова посаде брода.*
Ако се у периоду од најмање четири месеца током првог путовања у 
	иностранству утврди да млађи поморци нису спремни за живот на мору, 
	послодавац је дужан да о свом трошку омогући њихову репатријацију из прве 
	погодне луке пристајања у којој постоји дипломатско-конзуларна служба 
	Републике Србије или државе чије држављанство има млађи поморац.*
 
*Службени гласник РС, 
	број 104/2013
 
Члан 90.
Трошкове повратног путовања члана посаде брода сноси бродар.
Бродар има право регреса за наплату свих трошкова повратног путовања од члана посаде брода који се без дозволе искрцао са брода и тиме својом кривицом довео до престанка радног односа, или који се искрцао са брода због повреде или обољења које је себи проузроковао намерно или услед грубе непажње.
Трошкови повратног путовања члана посаде брода обухватају трошкове за стан, храну, превоз, зараду, додатке на зараду од момента када је члан посаде брода искрцан са брода до његовог повратка у место његовог пребивалишта, као и неопходне трошкове лечења док члан посаде брода не буде здравствено способан за повратно путовање.
Бродар је дужан да обезбеди да чланови посаде на домаћим бродовима имају доступне одговарајуће одредбе важећих прописа који се односе на права члана посаде везано за повратно путовање и то на радном језику брода и на енглеском језику.
Члан 91.
Повратно путовање сматра се обезбеђеним и ако је члану посаде брода обезбеђен одговарајући посао на броду који плови у луку његовог укрцавања.
У случају из става 1. овог члана, члану посаде брода припада накнада за посао који је обављао на броду.
Члан 92.
Одредбе чл. 89 – 91. овог закона односе се и на странце који су чланови посаде домаћег брода.
Члан 93.
Члан посаде брода дужан је да одмах обавести свог непосредног руководиоца или заповедника брода:
1) о сваком ванредном догађају који би могао да угрози безбедност брода, путника, других лица или терета на броду, као и да загади животну средину опасним и штетним стварима од стране брода;
2) кад у пловидби на мору установи да поједини светионици и светла не раде, односно ознаке или бове нису на свом месту.
У случају опасности, бродолома или друге хаварије, чланови посаде брода дужни су да се залажу за спасавање брода, путника, других лица и терета на броду, као и за заштиту животне средине, док заповедник брода не нареди да се брод напусти.
Права помораца у случају бродолома или друге хаварије
Члан 94.
Бродар је дужан да члану посаде накнади штету проузроковану на стварима намењеним за његову личну употребу на броду, које су уништене или оштећене приликом 
	поморске несреће или поморске незгоде*.
Члан посаде брода који је у радном односу, у случају поморске несреће 
	или поморске незгоде* има право на накнаду зараде најмање за два месеца од дана 
	поморске несреће или поморске незгоде*, према просеку зараде за последња три месеца, ако му по уговору о раду зарада не припада за дуже време.
У случају из става 2. овог члана члану посаде, страном држављанину или лицу без држављанства, припада накнада у износу одређеном уговором о раду – за сваки дан незапослености која је наступила као последица бродолома, али најдуже за два месеца од дана бродолома.
Члан посаде нема право на накнаду из ст. 1, 2. и 3. овог члана ако бродар докаже да је он проузроковао штету намерно или крајњом непажњом.
На повратно путовање члана посаде брода, који је претрпео бродолом односе се одредбе чл. 89–91. овог закона.
Влада прописује мере које се предузимају у циљу обезбеђења правичног 
	поступања са поморцима у случају поморске несреће или поморске незгоде, као 
	и обавезе бродара и помораца у случају поморске несреће или поморске 
	незгоде, у складу са IMO смерницама за правично поступање са поморцима у 
	случају поморске несреће или поморске незгоде.*
 
*Службени гласник РС, 
	број 18/2015
 
Члан 95.
За штету насталу услед телесне повреде или смрти члана посаде брода одговара бродар ако не докаже да је штета настала без његове кривице или кривице лица за које бродар одговара.
За штету из става 1. овог члана насталу од опасног терета или опасне делатности бродар одговара према општим прописима о одговорности за штету од опасног терета или опасне делатности.
За штету из става 1. овог члана коју члан посаде брода претрпи на раду или у вези са радом на броду услед непостојања услова за безбедан рад, бродар одговара ако не докаже да је члан посаде брода узроковао намерно или крајњом непажњом.
За штете из овог члана солидарно одговарају бродар, менаџер, компанија и послодавац.
2. Заповедник брода
Члан 96.
Заповедник брода дужан је да у пловидби поступа у складу са међународним и домаћим прописима о безбедности пловидбе.
Посадом и свим другим лицима на броду заповеда заповедник брода.
Заповедника брода именује и разрешава од дужности бродар.
Заповедник брода одговоран је за безбедност брода и ред на броду у складу са међународним прописима, овим законом и прописима донесеним на основу овог закона.
У случају смрти, спречености или одсутности, заповедника брода замењује, са свим његовим овлашћењима, најстарији официр палубе.
Одредбе става 1. овог члана односе се и на лица која управљају чамцем, јахтом и другим пловилима.
Члан 97.
Заповедник брода дужан је да се брине о снабдевању брода, о бродској администрацији, о његовом одржавању, о одржавању у исправном стању трупа брода, машина, уређаја и опреме, о сигурности бродских уређаја, за укрцавање и искрцавање путника, опасног и осталог терета, о правилном укрцавању, слагању, превозу и искрцавању терета, о правилном укрцавању, смештају и искрцавању путника, и о извршавању свих задатака везаних за процес рада.
Заповедник брода дужан је да у прописаним роковима врши вежбе са чамцима и осталим средствима за спасавање, као и уређајима за откривање, спречавање и гашење пожара.
Заповедник брода дужан је да за време пловидбе буде на броду.
Заповедник брода дужан је да пре поласка на пут провери исправност брода који му омогућава да изврши одређено путовање и да обезбеди да се све прописане исправе и књиге, као и чланови посаде налазе на броду, а при превозу путника – нарочито да утврди да ли су предузете све мере за безбедност путника.
Члан 98.
Заповедник брода је дужан да истакне таблицу о условима рада на броду на радном језику брода и енглеском језику на лако приступачном месту на броду, која садржи:
1) распоред службе током пловидбе и у луци;
2) минимално време одмора поморца.
Заповедник је дужан да води евиденцију радног времена и времена одмора чланова посаде брода на радном језику брода и енглеском језику и да исту држи на броду.
Брисан је ранији став 3. (види члан 39. Закона - 104/2013-59)
Члан 99.
Заповедник брода, односно официр палубе у смени који управља вођењем брода дужан је да предузима све мере потребне за безбедност брода и пловидбе.
Заповедник брода дужан је да лично руководи бродом кад год то захтева безбедност брода, а нарочито кад брод улази у луку или кад излази из ње, као и за време слабе видљивости или магле.
Присутност пилота на броду не ослобађа заповедника брода од одговорности за управљање бродом.
Члан 100.
Заповедник је дужан, на начин утврђен од стране власника, односно компаније да:
1) спроводи политику безбедности компаније и заштите животне средине;
2) ангажује чланове посаде брода у спровођењу политике из става 1. тачка 1) овог члана;
3) издаје одговарајуће наредбе и упутства на јасан и једноставан начин;
4) контролише спровођење Система управљања безбедношћу и доставља извештаје лицима на копну о утврђеним неусаглашеностима.
Члан 101.
Заповедник брода или компанија дужна је што је пре могуће да обавести 
	министарство и* признату организацију која ће покренути поступак утврђивања да ли је потребан одговарајући преглед брода, ако се на броду открије недостатак или се догоди незгода која утиче на:
1) безбедност, сигурносну заштиту брода и исправност средстава за спасавања или друге опреме;
2) целовитост брода или исправност, односно комплетност опреме за заштиту од загађења уљем, опасним и штетним стварима.
Ако се брод налази у луци државе уговорнице одговарајуће међународне конвенције, заповедник или компанија ће одмах обавестити поморску управу државе луке о догађају из става 1. овог члана.
Заповедник или компанија мора најбржом телекомуникационом везом обавестити
	министарство и* поморску управу најближе обалне државе о догађајима у вези са испуштањем или могућим испуштањем уља, штетних текућих или штетних упакованих материја.
 
*Службени гласник РС, 
	број 104/2013
 
Члан 102.
Ако наступе догађаји који брод или лица на њему доведу у опасност, заповедник брода је дужан да предузме све мере за спасавање лица и отклањање опасности за брод и ствари на броду, као и за заштиту животне средине.
У случају из става 1. овог члана заповедник брода, дужан је да жртвује или оштети терет, друге ствари или бродске уређаје или опрему који нису неопходни за пловидбу, или делове брода чије је жртвовање или оштећење мање штетно за бродара и лица заинтересована за терет на броду.
Члан 103.
Ако су у случају опасности за брод, све мере предузете за спасавање брода остале без успеха, и ако је пропаст брода неизбежна, заповедник брода дужан је да првенствено предузме мере потребне за спасавање путника и других лица на броду, као и да нареди да се брод напусти.
У случају из става 1. овог члана заповедник брода је дужан да предузме и све мере потребне за спасавање бродског дневника, ако околности случаја допуштају – и мере за спасавање других бродских књига, бродских исправа, поморских карата односног путовања и готовог новца бродске благајне.
Заповедник брода сме да напусти брод тек пошто је, у границама стварне могућности, предузео све мере из ст. 1. и 2. овог члана.
Члан 104.
Ако на броду наступи догађај који угрожава безбедност брода, или пловидбе, или ако наступи ванредни догађај броду, путницима, другим лицима или стварима на броду, или ако се примети загађење мора опасним и штетним стварима, заповедник брода дужан је да опис тог догађаја, односно белешку о примећеном загађењу мора одмах унесе у бродски дневник, а најкасније у року од 24 часа.
Заповедник брода дужан је да о догађају из става 1. овог члана, одмах по доласку, а најкасније за 24 часа, поднесе извештај, заједно са изводом из бродског дневника, поморској управи најближе обалне државе, као и дипломатском или конзуларном представништву Републике Србије у тој држави.
Ако је догађај из става 1. овог члана наступио за време пловидбе, заповедник брода је дужан да извештај о догађају, заједно са изводом из бродског дневника, поднесе, у року из става 2. овог члана, поморској управи државе луке у коју ће брод прво упловити, као и дипломатском или конзуларном представништву Републике Србије у тој држави.
Заповедник брода из става 1. овог члана мора уписати чињеницу рођења или смрти лица насталу на броду у одговарајућу бродску књигу, као и да прими изјаву последње воље и то примање унесе у ту бродску књигу, наводећи време кад је последњу изјаву воље примио.
Заповедник брода дужан је да о чињеници рођења и смрти и о примању изјаве последње воље сачини одговарајућу бродску исправу и достави је најближем дипломатском, односно конзуларном представништву Републике Србије.
Садржина, начин уписа и вођења бродске књиге из става 4. овог члана, као и садржина и изглед бродске исправе из става 5. овог члана прописује се подзаконским актом из члана 40. став 3. овог закона. 
	
Члан 105.
Заповедник брода дужан је да путем телекомуникационих веза пошаље обавештење поморској управи најближе обалне државе о било којој непосредној опасности за безбедност пловидбе на коју наиђе, а нарочито ако примети промене на пловном путу из члана 93. став 1. тачка 2) овог закона, наиђе на загађење опасним и штетним стварима, опасан лед, опасну олују или на било коју другу непосредну опасност за пловидбу или на тропску олују или на температуру ваздуха испод тачке смрзавања праћену ветровима олујне снаге који проузрокују велико нагомилавање леда на надграђима, или на ветар снаге 10 или више бофора по Беауфортовој скали, а за који није било примљено упозорење о олуји.
Заповедник брода дужан је да најбржим путем обавести поморску управу најближе обалне државе о загађењу мора које је настало са брода којим заповеда.
Заповедник брода дужан је да белешку о датом обавештењу из става 1. овог члана унесе у бродски дневник.
Члан 106.
Ако се брод у случају наступања ратног стања између других држава, нађе у луци једне од зараћених држава, или је на путу за луку зараћене државе или мора проћи кроз територијално море или унутрашње морске воде зараћене државе, заповедник брода је дужан да затражи упутство од бродара, а ако то није могуће – од министарства надлежног за спољне послове у Републици Србији.
Члан 107.
Заповедник брода, као заступник бродара, овлашћен је да у његово име и за његов рачун у месту ван седишта бродара закључује уговоре о спасавању и правне послове потребне за извршење путовања, и да у месту ван седишта бродара у коме нема овлашћеног представника бродара закључује уговоре о поморским пловидбеним пословима, осим бродарског уговора на време за цео брод.
Заповедник брода овлашћен је да као заступник бродара покреће пред страним судским и управним органима поступак ради заштите бродаревих права и интереса у пословима из става 1. овог члана и да у том поступку предузима процесне радње.
Ако бродар ограничи овлашћење заповедника, то ограничење нема правно дејство према трећим лицима која за њега нису знала, нити су према околностима могла знати.
Члан 108.
Заповедник брода овлашћен је и дужан да свим лицима на броду издаје наређења којима се обезбеђује брод, пловидба и одржавање реда на броду, као и да надзире извршење издатих наређења.
Ради одржавања реда и безбедности на броду заповедник брода мора да држи на броду ватрено оружје, док чланови посаде брода не могу на броду да имају оружје.
Члан 109.
Заповедник брода има право да за време пловидбе ограничи слободу кретања на броду сваком лицу које теже угрози безбедност брода, чланова посаде, путника и других лица, ствари на броду и животне средине загађењем опасним или штетним стварима. Слобода кретања може да се ограничи само ако је то неопходно ради безбедности путника и других лица и ствари на броду или ради заштите брода, или заштите животне средине, и може за странца да траје најдуже до доласка брода у прву луку у коју брод уплови, а за држављанина Републике Србије до упловљења у прву луку и добијања упутства од стране најближег дипломатског или конзуларног представништва Републике Србије.
Мере из става 1. овог члана уносе се у бродски дневник са образложењем.
Члан 110.
Заповедник брода има право да члана посаде брода који нарушава безбедност пловидбе удаљи са радног места, а по потреби, да га искрца са брода и врати у луку укрцавања у којој је седиште бродара.
Члан 111.
Заповедник брода има право, у случају нужде и док она траје, да члановима посаде брода смањи оброк хране и воде ради рационалног коришћења постојећих залиха хране и воде на броду.
Мере из става 1. овог члана уносе се у бродски дневник са образложењем.
Члан 112.
Ако за време путовања члан посаде брода, путник или друго лице на броду изврши кривично дело, заповедник брода је дужан да предузме, према околностима, мере потребне да се спречи или ублажи наступање штетних последица тог дела и да се извршилац позове на одговорност.
Ако постоји опасност да извршилац дело понови или да побегне, заповедник брода наредиће да се извршиоцу кривичног дела ограничи слобода кретања на броду, или да се лиши слободе и да се: изврши испитивање извршиоца, сведока, очевидаца и оштећеника ради утврђивања околности под којима је дело извршено и последица које су наступиле; о сваком саслушању састави записник; као докази узму на чување предмети на којима или помоћу којих је кривично дело извршено, односно на којима су трагови извршеног дела видљиви; предузму и друге мере ради утврђивања околности под којима је кривично дело извршено.
Заповедник брода је дужан да о извршеном кривичном делу поднесе извештај дипломатском или конзуларном представништву Републике Србије у држави у чију луку је брод прво упловио. Заповедник брода је дужан да са извршиоцем кривичног дела поступи према упутствима дипломатског или конзуларног представништва Републике Србије.
Мере из става 2. овог члана уносе се у бродски дневник са образложењем.
Члан 113.
Ако члан посаде брода који је држављанин Републике Србије самовољно напусти брод у луци, заповедник брода је дужан да ово напуштање брода пријави дипломатском или конзуларном представништву Републике Србије у држави луке, а ако га нема – дипломатском или конзуларном представништву државе овлашћене да заступа интересе држављана Републике Србије и у тој држави, а ако ни њега нема – поморској управи државе луке.
Ако члан посаде брода који је страни држављанин самовољно напусти брод у луци, заповедник брода је дужан да ово напуштање брода пријави поморској управи државе луке.
Заповедник брода дужан је да састави записник и утврди које су ствари и исправе члана посаде који је самовољно напустио брод остале на броду.
Записник се саставља у присуству двојице сведока, а потписују га заповедник брода и сведоци.
Белешку о самовољном напуштању брода и о стварима члана посаде које су остале на броду и њиховој предаји надлежном домаћем органу, заповедник брода дужан је да унесе у бродски дневник.
Орган који у луци, прими личне ствари и исправе члана посаде који је самовољно напустио брод, предаће их његовој ужој породици или родитељима, а ако њих нема – лицу које одреди надлежни орган старатељства.
Члан 114.
Сматра се да је члан посаде самовољно напустио брод ако се није вратио на брод до одласка брода из луке.
Ако је члан посаде био спречен да се врати на брод до одласка брода из луке, сматра се да је самовољно напустио брод ако се у року од три дана, од дана кад је сметња била отклоњена, није пријавио органу из члана 113. став 1. овог закона.
Члан 115.
Заповедник брода који на било који начин сазна да се лице, укључујући и непријатеље у случају оружаног сукоба, налазе у животној опасности на мору, дужан је да им одмах крене у помоћ највећом могућом брзином, обавештавајући их о томе ако је то могуће, и да предузме њихово спасавање.
Заповедник брода у опасности има право, после саветовања са заповедницима бродова који су одговорили на његов позив за помоћ, ако је саветовање могуће спровести, да изабере један од тих бродова или више њих за које сматра да су најприкладнији да му пруже помоћ.
Заповедник или заповедници бродова изабрани да пруже помоћ броду у опасности дужни су да прихвате избор и да одмах, највећом могућом брзином, крену у помоћ лицима која су у животној опасности.
Заповедник брода је дужан да спасава лица која су у животној опасности иако се она томе противе, или ако се спасавању лица противи заповедник брода на коме се та лица налазе.
Члан 116.
Изузетно од одредаба члана 115. овог закона, заповедник брода није дужан да крене у помоћ и да предузме спасавање лица у животној опасности:
1) ако би предузимање тог спасавања представљало озбиљну опасност за брод којим он заповеда и за лица на том броду, или ако он оправдано сматра да, према посебним околностима случаја, предузимање спасавања лица у опасности не би било успешно;
2) ако сазна да је други брод изабран да иде у помоћ и да је изабрани брод тај избор прихватио;
3) ако од заповедника брода у опасности, или непосредно од лица која су била у животној опасности, или од заповедника другог брода који је стигао до тих лица буде обавештен да помоћ више није потребна.
Члан 117.
У случају судара бродова заповедник брода је дужан да поред првенственог спасавања лица, предузме и спасавање другог брода с којим се сударио брод којим он заповеда ако је то могуће без озбиљне опасности за брод којим заповеда и за лица на њему.
На унутрашњим морским водама обалне државе у којима се домаћи брод налази заповедник брода је дужан, да кад се брод којим он заповеда нађе у близини брода који даје позив за помоћ, и кад није било судара, да одмах предузме спасавање тог брода, ако је у могућности да то учини без озбиљне опасности за брод којим заповеда и за лица на њему.
Члан 118.
Заповедник домаћег брода који сазна да је други домаћи брод у опасности на мору дужан је да, поред првенственог спасавања лица, предузме и спасавање брода и ствари са тог брода које су својина домаћих бродара, и других правних лица или својина држављана Републике Србије, ако се спасавању брода и ствари на њему изричито не противи заповедник брода, односно власник брода или бродар брода у опасности.
Заповедник брода није дужан да предузме спасавање брода према одредби става 1. овог члана ако то не може да учини без озбиљне опасности за лица на броду или за брод којим заповеда, или ако оправдано сматра да спасавање брода не би било целисходно нити разумно с обзиром на могућности спасавања, вредност брода у опасности и ствари на том броду, као и на ризике и трошкове којима би предузетим спасавањем изложио брод којим заповеда.
Члан 119.
Заповедник брода дужан је да у бродски дневник унесе разлоге због којих није кренуо у помоћ лицима у опасности и предузео њихово спасавање (члан 116), као и разлоге због којих није предузео спасавање брода и ствари на њему (чл. 117. и 118).
Члан 120.
Власник брода или бродар не одговара за штету која настане због тога што је заповедник брода повредио дужности одређене у чл. 115, 117. и 118. овог закона.
3. Посада јахте, односно чамца*
 

*Службени гласник РС, број 
	104/2013
 
Члан 121.
Лице које управља јахтом, односно* чамцем мора бити телесно и душевно способно, стручно оспособљено и сматра се заповедником тог пловила.
Стручна оспособљеност из става 1. овог члана стиче се полагањем стручног испита.
Стручни испит полаже се пред комисијом коју образује министар на 
	период од четири године.*
Трошкове полагања стручног испита сноси лице које полаже стручни испит, 
	које уплаћује на рачун прописан за уплату јавних прихода буџета Републике 
	Србије.*
Висину трошкова из става 4. овог члана утврђује министар, уз 
	сагласност министра надлежног за послове финансија.*
За издавање дозволе за управљање плаћа се републичка административна 
	такса.*
Министарство води евиденцију издатих дозвола за управљање јахтом, 
	односно* чамцем.
Министар прописује услове које морају да испуњавају правна лица која 
	врше обуку лица за водитеља јахте, услове које морају да испуњавају лица за 
	управљање јахтом, односно чамцем, обуку, програм, трошкове и начин полагања 
	стручног испита, као и образац, садржину, начин издавања и трајање дозволе 
	за управљање јахтом, односно чамцем и начин вођења евиденције издатих 
	дозвола.*
 
*Службени гласник РС, 
	број 104/2013
 
Део пети
ТРАГАЊЕ И СПАСАВАЊЕ
Члан 122.
Трагање и спасавање на мору је обавеза пружања свих видова помоћи и спасавање угрожених лица, бродова и ствари.
Трагање и спасавање угрожених лица је обавезно.
Члан 123.
Трагање обухвата радње на установљењу места, природе и обима незгоде на мору, као и хидрометеоролошких услова ради пружања помоћи, првенствено ради заштите и спасавања угрожених лица.
Спасавање обухвата радње у циљу пружања помоћи, односно отклањања опасности у случају незгоде на мору.
У оквиру трагања и спасавања обавља се осматрање и јављање о запаженим појавама и догађајима.
Члан 124.
Трагање и спасавање домаћих бродова и угрожених ствари домаћих правних и физичких лица је обавезно, под условом да се тиме не угрожава безбедност лица, безбедност брода, јахте, чамца или другог пловила или других средстава која обављају трагање, односно спасавање.
Трагање и спасавање угрожених ствари у страном власништву је обавезно ако се тим спречава или отклања штета која може настати или се тиме отклањају опасности за безбедност пловидбе.
 
Део шести
СИСТЕМ ЗА ИНФОРМИСАЊЕ И НАДЗОР БРОДСКОГ САОБРАЋАЈА (VTS), СИСТЕМ ОБАВЕЗНИХ ПЛОВИДБЕНИХ РУТА, СИСТЕМ ИДЕНТИФИКАЦИЈЕ И ПРАЋЕЊА БРОДОВА НА ВЕЛИКОЈ УДАЉЕНОСТИ (LRIT), СИСТЕМ ЗАПИСИВАЊА ПОДАТАКА О ПЛОВИДБИ (VDR) И SAFESEANET
1. Систем за информисање и надзор бродског саобраћаја (VTS)
Члан 125.
Систем за информисање и надзор бродског саобраћаја (VTS) је систем који има за циљ унапређење безбедности и ефикасности бродског саобраћаја и заштите животне средине, који може да утиче на саобраћај и на предузимање мера у циљу решавања саобраћајних ситуација које се јављају у VTS подручјима које проглашавају обалне државе.
Информисање и надзор бродског саобраћаја остварује се кроз сарадњу 
	домаћег брода који улази у подручје на коме се примењује систем обавезног 
	извештавање са бродова и поморске управе обалне државе у складу са IMO 
	Резолуцијом А.857(20) о смерницама за систем за информисање и надзор 
	бродског саобраћаја (VTS), IMO Резолуцијом A. 851(20) o основним принципима 
	система извештавања са бродова и захтевима за извештавање са бродова, са 
	накнадним изменама и допунама, као и Резолуцијом IMO Комитета за поморску 
	безбедност MSC. 43.(64) о смерницама и критеријумима за систем извештавања 
	са бродова, са накнадним изменама и допунама.*
Комуникација домаћег брода са VTS оператером обалне државе и другим 
	бродовима врши се преко додељених фреквенција у складу са процедурама 
	успостављеним од стране ITU и Главе IV SOLAS Конвенције, нарочито у 
	случајевима када се комуникација односи на маневар домаћег брода.*
Пре уласка у VTS подручје домаћи брод подноси извештаје које захтева 
	поморска управа обалне државе.*
Током проласка кроз VTS подручје домаћи брод је дужан да се придржава 
	прописа обалне државе, врши радио стражу на додељеној фреквенцији, као и да 
	пријави свако одступање од усаглашеног пловидбеног плана ако је такав план 
	успостављен у сарадњи са VTS оператером.*
 
*Службени гласник РС, 
	број 18/2015
 
Члан 126.
Домаћи брод који се налази у подручју из члана 125. став 1. овог закона дужан је да:
1) поступа према правилима пловидбе прописаним међународним уговорима и прописима државе у чијем VTS подручју плови или се налази;
2) доставља податке поморској управи обалне државе у чијем VTS подручју плови или се налази;
3) поступа по налогу поморске управе државе у чијем VTS подручју плови или се налази.
Члан 127.
Бродар, пловидбени агент или заповедник домаћег брода који плови ка одређеној луци дужан је да поморској управи државе луке пријави опште податке о броду, и то:
1) идентификацију брода (име, позивни знак, IМО идентификациони број или MMSI број);
2) луку одредишта (UN locode);
3) процењено време доласка у луку одредишта или пилотску станицу, у зависности од захтева поморске управе државе луке, и време одласка из луке;
4) укупан број лица на броду.
Поред општих података о броду из става 1. овог члана бродар, пловидбени агент или заповедник домаћег брода који плови ка одређеној луци дужан је да поморској управи државе луке пријави следеће податке о терету:
1) техничке називе опасних или загађујућих терета, UN бројеве тих терета ако постоје, IМО класе ризика у складу са IMDG правилником, Међународним правилником о изградњи и опремању бродова за превоз опасних хемикалија у разливеном стању (IBC Code), са изменама и допунама и Међународним правилником о изградњи и опремању бродова за превоз утечњених гасова у разливеном стању (IGC Code), са изменама и допунама и, према потреби, класу брода потребну за INF терете, количине таквих терета и ако се превозе у јединицама за превоз терета који нису танкови и њихов идентификациони број;
2) потврду да се на броду налази попис или манифест или одговарајући план утовара у којем су детаљније описани опасни или загађујући терети, као и њихов смештај на броду;
3) адресу на којој се могу добити детаљни подаци о терету.
Поред података из ст. 1. и 2. овог члана, бродар, пловидбени агент или 
	заповедник домаћег брода дужан је да поморској управи државе луке поднесе и 
	друга документа из члана 10. овог закона.*
Подаци из ст. 1. и 2. овог члана преносе се електронским путем увек када је то могуће. Када брод упловљава у државу луку чланице Европске уније размена електронских порука врши се на начин прописан од стране Европске комисије.
Када домаћи брод упловљава у луку државе чланице Европске уније, 
	подаци, односно исправе које се електронским путем обавезно подносе у складу 
	са прописима Европске уније, биће прикупљене и учињене доступним надлежним 
	органима држава чланица Европске уније у оквиру Националног система 
	SafeSeaNet.*
Бродар, заповедник домаћег брода, као и власник опасне или загађујуће 
	робе која се превози на домаћем броду дужни су да сарађују са надлежним 
	органима обалне државе ради предузимања мера у циљу смањивања последица 
	поморске несреће или поморске незгоде.** 
Мере из става 6. овог члана подразумевају најмање достављање података 
	из става 2. овог члана.**
Заповедник домаћег брода на који се примењују одредбе ISM Правилника 
	дужан је да у складу са одредбама ISM Правилника обавести компанију о 
	поморској несрећи или поморској незгоди која је дужна да о томе обавести 
	надлежни орган најближе обалне државе.**
Када домаћи брод који подлеже примени захтева посебних мера за јачање 
	поморске сигурности прописаних SOLAS Конвенцијом и ISPS Правилником, најави 
	свој улазак у луку државе чланице Европске уније, на захтев надлежног органа 
	за поморску сигурност те државе чланице Европске уније доставиће податке о 
	посебним мерама за јачање поморске сигурности који су прописани правилом 9. 
	став 2.1. SOLAS Конвенције (бродови који намеравају да уђу у луку друге 
	државе уговорне стране).**
Подаци из става 9. овог члана достављају се:** 
1) најкасније 24 сата пре упловљавања брода у луку;**
2) најкасније када брод напусти претходну луку, ако је време путовања 
	краће од 24 сата;**
3) ако лука пристајања није позната или је промењена током путовања, 
	чим ти подаци буду познати.**
 
*Службени гласник РС, 
	број 104/2013
**Службени гласник РС, 
	број 18/2015
 
Члан 128.
Бродар, пловидбени агент или заповедник домаћег брода дужан је да податке из члана 127. овог закона пријави:
1) најкасније 24 часа пре упловљавања брода у луку;
2) најкасније када брод напушта претходну луку, ако је време путовања краће од 24 часа;
3) ако лука пристајања није позната или је промењена током путовања, чим ти подаци буду познати.
Бродар, пловидбени агент или заповедник домаћег брода, који превози опасне или загађујуће терете када напушта луку која се налази на територији државе чланице Европске уније, дужан је да податке из члана 127. овог закона пријави поморској управи те државе.
Бродар, пловидбени агент или заповедник домаћег брода, који превози опасне или загађујуће терете, приликом доласка из луке која се не налази на територији државе чланице Европске уније на путу за луку која се налази на територији државе чланице Европске уније, дужан је да податке из члана 127. овог закона пријави поморској управи те државе, најкасније након испловљавања из луке укрцаја или чим је позната лука одредишта, ако овај податак није био познат у тренутку испловљавања. 
	
Члан 129.
Домаћи брод који улази у подручје система обавезног извештавања са бродова, у складу са Прописом 11, Поглавље V SOLAS Конвенције, а којим управља држава у чије територијално море, односно унутрашње морске воде брод упловљава и који је у складу са смерницама и критеријумима усвојеним од стране IМО-а, дужан је да поморској управи те државе јавља тражене податке, не доводећи у питање додатне податке које захтева држава у чију луку упловљава у складу са Резолуцијом IМО А.851(20), са накнадним изменама и допунама.
2. Систем обавезних пловидбених рута
Члан 130.
Домаћи брод који улази у подручје примене система обавезних пловидбених рута усвојеног од стране обалне државе, у складу са Прописом 10, Поглавље V SOLAS Конвенције, дужан је да, у зависности од категорије брода или терета који брод превози, користи тај систем у складу са препорукама и критеријумима усвојеним од стране IМО.
3. Систем идентификације и праћења бродова на великој удаљености (LRIT)
Члан 131.
Домаћи брод мора бити опремљен системом за аутоматски пренос информација (у даљем тексту: LRIT информације) за:
1) идентификацију брода;
2) позицију брода (географску ширину и дужину);
3) датум и време слања податка о позицији брода.
Подаци из става 1. овог члана преносе се LRIT центру за податке са којим је Република Србија закључила уговор о пружању услуга LRIT центра за податке.
Министар овлашћује привредна друштва за вршење контроле усклађености 
	бродске опреме са захтевима LRIT-а (Authorized Testing ASP).*
До закључивања уговора из става 2. овог члана, министар ће овластити 
	оператера који испуњава захтеве прописане SOLAS Конвенцијом и одговарајућим 
	IMO резолуцијама, за вршење послова националног LRIT центра за податке 
	(Recognized ASP).*
Министарство мора да располаже одговарајућом опремом која омогућава примање информација о идентификацији и праћењу домаћих бродова на великој удаљености без обзира где се брод налази.
Министар упутством одређује начин извршавања појединих одредаба 
	прописа V/19-1 SOLAS Конвенције, у складу са смерницама усвојеним од стране 
	IMO.*
 
*Службени гласник РС, 
	број 104/2013
 
Члан 132.
Домаћи брод, мора бити опремљен Системом за аутоматску идентификацију (AIS), у складу са стандардима прописаним од стране IМО-а.
Домаћи брод из става 1. овог члана мора имати стално укључен AIS систем, осим када међународни споразуми, прописи и стандарди прописују заштиту података о пловидби.
Одредбе ст. 1. и 2. овог члана примењују се и на рибарски брод.
4. Систем записивања података о пловидби (VDR)
Члан 133.
Домаћи брод мора имати Систем записивања података о пловидби (VDR) који испуњава карактеристике прописане IМО Резолуцијом А.861(20), са накнадним изменама и допунама, и стандарде испитивања прописане од стране Међународне комисије за електронику (IEC).
Подаци који су прикупљени помоћу система записивања података о пловидби (VDR) морају да буду доступни поморској управи државе у чијем се територијалном мору, односно унутрашњим морским водама догодила поморска незгода у којој је учествовао домаћи брод и која спроводи безбедносну истрагу предметне поморске незгоде.
5. Систем Европске уније за размену информација о поморској пловидби SafeSeaNet
Члан 134.
Систем Европске уније за размену информација о поморској пловидби (у 
	даљем тексту: централни SafeSeaNet) је електронски систем који омогућава 
	примање, чување, употребу и размену информација у циљу безбедности пловидбе, 
	сигурносне заштите у лукама и на мору, спречавања загађења морске средине, 
	као и ефикасности поморског транспорта и поморског превоза и састоји се од 
	националног система SafeSeaNet и централне базе података SafeSeaNet, који су 
	међусобно повезани.*
Министарство управља националним системом SafeSeaNet који* омогућава да се прикупљене информације оперативно користе и обезбеђује да се 
	њихов пријем* врши путем електронских порука на начин прописан од стране Европске комисије. 
	
Национални систем SafeSeaNet се успоставља и користи у складу са техничким захтевима прописаним од стране Европске комисије, чува се у електронском облику и омогућава 
	пријем* података о домаћим бродовима* непрекидно 24 сата дневно.
Електронске поруке из става 2. овог члана, примају се преко система 
	SafeSeaNet, успостављањем и одржавањем информационе и друге техничке 
	инфраструктуре у складу са SafeSeaNet техничком документацијом и документом 
	о контроли интерфејса и функционалности (IFCD) који развија и одржава 
	Европска комисија.*
Брисани су ранији ст. 5. и 6. (види члан 24. Закона - 18/2015-3)
 
*Службени гласник РС, 
	број 18/2015
 
Део седми
ЗАШТИТА МОРА ОД ЗАГАЂЕЊА СА БРОДОВА
1. Заштита мора од загађења штетним течним стварима у расутом стању, фекалијама и отпадом са бродова
Члан 135.
Забрањено је бацање и испуштање са бродова у море:
1) штетних течних ствари у расутом стању (NLS), у складу са Прилогом II MARPOL Конвенције;
2) фекалија, у складу са Прилогом IV МARPOL Конвенције;
3) отпада, у складу са Прилогом V МARPOL Конвенције.
Изузетно, одредбе става 1. овог члана неће се примењивати у случају:
1) ако је избацивање ствари и материја из става 1. овог члана извршено у циљу безбедности брода или спасавања људских живота;
2) ако је испадање, односно испуштање ствари и материја из става 1. овог члана настало од оштећења брода или његове опреме под условом да су пре и након што се догодило оштећење предузете све разумне мере за спречавање или смањење испадања, односно испуштања тих ствари и материја, осим ако је власник или заповедник намерно или безобзирно проузроковао штету и знао да ће вероватно доћи до оштећења.
Члан 136.
Забрањено је избацивање отпада из члана 135. став 1. тачка 3) овог закона, ако је удаљеност од најближег копна мања од:
1) 25 Nm за материјале од дрвета, материјале од облога и амбалаже, који ће плутати;
2) 12 Nm од обале за остатке хране и отпада као што су папирни производи, крпе, стакло, метал, боце, земљано посуђе и сличног отпада.
Избацивање у море отпада из става 1. овог члана може се дозволити, када исти прође кроз машине за дробљење и уситњавање, на удаљености мањој од назначене, али не мањој од 3 Nm од најближег копна.
Члан 137.
Заповедник домаћег брода дужан је да истакне упутство за чланове посаде и путнике о прописима из чл. 135. и 136. овог закона, исписано на радном језику брода и на енглеском језику.
Домаћи брод од 400 BT и више дужан је да има План управљања отпадом (у даљем тексту: План), у форми препорученој од стране IMO-а, којег су посада и путници дужни да се придржавају.
План мора да пружа писане инструкције за прикупљање, слагање, као и поступке за одлагање смећа, укључујући и коришћење опреме на броду.
Компанија је дужна да именује лице на броду задужено за извршавање Плана.
Домаћи брод од 400 BТ и више мора да има књигу података о отпаду (у даљем тексту: књига) у форми препорученој од стране IMO-а.
У књигу мора бити записано свако одлагање или уништавање отпада са брода, време и позиција одлагања или уништавања отпада, опис и количина отпада.
Члан 138.
Заповедник брода, осим рибарског брода и пловила за спорт и рекреацију, дужан је да најави врсту и количину отпада коју намерава да преда након упловљења у луку надлежном органу државе луке:
1) најкасније 24 часа пре упловљења брода у луку пристајања, ако је лука пристајања позната;
2) ако лука пристајања није позната или је промењена током путовања, чим та лука буде позната, под условом да је та информација доступна 24 сата пре упловљења у ту луку;
3) најкасније када брод напушта претходну луку, ако је време путовања краће од 24 часа;
Министар прописује податке о броду и отпаду које је домаћи брод дужан да преда надлежном органу државе луке. 
	
Члан 139.
Заповедник брода дужан је пре напуштања луке да преда отпад пријемној станици за прихват бродског отпада.
Брод може наставити пловидбу до наредне луке без испоруке отпада у тој луци ако има довољне капацитете на броду за прописно ускладиштење отпада који ће настати на броду током пловидбе до наредне луке.
Ако лука пристајања нема пријемну станицу за прихват бродског отпада, 
	или ако је лука пристајања непозната, услед чега постоји опасност да са 
	брода дође до загађења морске средине испуштањем бродског отпада у море, 
	заповедник брода дужан је да пре напуштања луке испловљења преда отпад 
	пријемној станици за прихват бродског отпада у тој луци.*
Заповедник домаћег брода који је упловио у луку државе чланице 
	Европске уније дужан је да преда остатке терета пријемној станици у складу 
	са одредбама MARPOL Конвенције.*
 
*Службени гласник РС, 
	број 104/2013
 
Члан 140.
Забрањено је избацивање или испуштање у море штетних течних ствари у расутом стању (NLS) са бродова који превозе ову врсту ствари.
Штетне течне ствари у расутом стању (NLS) категоришу се на начин прописан у Прилогу II MARPOL Конвенције.
Члан 141.
Домаћи брод који превози штетне течне ствари у расутом стању (NLS) мора да има књигу о теретима, која може да буде део бродског дневника или вођена посебно.
Домаћи брод који превози штетне течне ствари у расутом стању (NLS) мора да има и међународно сведочанство о спречавању загађења приликом превоза штетних течних ствари у расутом стању у складу са Техничким правилима.
Члан 142.
Забрањено је избацивање фекалија са брода у море осим ако се ради о измрвљеним и дезинфикованим фекалијама за чије се избацивање користи прописани систем на удаљености већој од 3 Nm од најближе обале, односно на удаљености мањој од 12 Nm ако се ради о неизмрвљеним и недезинфикованим фекалијама, под условом да се фекалије које су сакупљене у сабирном танку не испуштају одједном, већ у 
	* временским размацима одређеним од стране IMO* док брод плови брзином од најмање 4 чвора.
Ако брод нема уређаје за третирање фекалних вода, а плови унутар 12 Nm, у том случају се фекалне отпадне воде морају задржати на броду и предати пријемним станицама за прихват чврстог и течног отпада са бродова у лукама.
Министар упутством одређује начин извршавања појединих одредаба 
	прилога II, IV и V MARPOL Конвенције, у складу са смерницама усвојеним од 
	стране IMO.*
Начин и мере заштите мора од загађења штетним течним стварима у расутом стању, фекалијама и отпадом са бродова, као и садржина и начин вођења одговарајућих исправа које брод мора да поседује у складу са прилозима II, IV и V MARPOL Конвенције прописују се Техничким правилима.
 
*Службени гласник РС, 
	број 104/2013
 
Члан 143.
Заповедник брода дужан је да испоручи остатак терета или његовог паковања пријемној станици за прихват отпада са бродова, у складу са одредбама MARPOL Конвенције.
2. Заштита мора од загађења опасним и штетним стварима које се превозе морем у пакетима или контејнерима за терет, преносивим танковима или друмским и железничким танк вагонима
Члан 144.
Забрањено је избацивање у море штетних ствари са бродова које се превозе морем у пакетима или контејнерима за терет, преносивим танковима или друмским и железничким танк вагонима, у складу са Прилогом III МARPOL Конвенције.
Изузетно, одредбе става 1. овог члана неће се примењивати ако је избацивање у море штетних ствари из става 1. овог члана извршено у циљу безбедности брода или спасавања људских живота.
Члан 145.
Празне посуде, контејнере за терет, преносиве танкове или друмске и железничке танк вагоне, који су коришћени за превоз опасних и штетних ствари, сматрају се као штетне ствари, осим ако су предузете одговарајуће заштитне мере које су обезбедиле да они не садрже никакав остатак од опасних и штетних ствари који би могао да загади морску средину.
Члан 146.
Пакети, контејнери за терет, преносиви танкови или друмски и железнички танк вагони који се користе за превоз опасних и штетних ствари морају бити такви да сведу на најмању могућу меру опасност по морску средину.
Пакети, било да су укрцани посебно или у јединицама или у контејнерима као терет, као и контејнери за терет, преносиви танкови или друмски и железнички танк вагони који садрже опасне и штетне ствари, морају бити означени техничким именом и видљивом налепницом, с ознаком да је садржај опасан и штетан.
Опасне и штетне ствари морају бити сложене и учвршћене на прописан начин, тако да сведу на најмању могућу меру опасност од загађења морске средине, а да то не утиче на безбедност брода и лица на њему.
Начин и мере заштите мора од загађења опасним и штетним стварима које се превозе морем у пакетима или контејнерима за терет, преносивим танковима или друмским и железничким танк вагонима, као и садржина и начин вођења одговарајућих исправа које брод мора да поседује у складу са Прилогом III МARPOL Конвенције прописују се Техничким правилима.
Министар упутством одређује начин извршавања појединих одредаба 
	прилога III MARPOL Конвенције, у складу са смерницама усвојеним од стране 
	IMO.*
 
*Службени гласник РС, 
	број 104/2013
 
3. Заштита мора од загађења услед изливања уља са бродова
Члан 147.
Забрањено је испуштање уља или мешавина уља са бродова, у складу са Прилогом I МARPOL Конвенције.
Изузетно, одредбе става 1. овог члана неће се примењивати у случају:
1) ако је избацивање уља извршено у циљу безбедности брода или спасавања људских живота;
2) ако је изливање уља настало као последица оштећења брода или његове опреме под условом да су пре и након што се догодило оштећење предузете све разумне мере за спречавање или смањење испадања, односно испуштање уља, осим ако је власник или заповедник намерно или безобзирно проузроковао штету и знао да ће вероватно доћи до оштећења.
Члан 148.
Домаћи брод носивости 400 BT и више мора бити опремљен са једним или више танкова довољног капацитета, у зависности од типа машине и дужине путовања да приме тешке остатке уља (sludge), који се стварају за време сепарације горива и уља за подмазивање у центрифугалним сепараторима, и исцурело уље из машинских простора.
Члан 149.
Домаћи танкер за уље од 150 BT и више, као и други теретни брод од 400 BT и више мора да поседује бродски план за случај опасности од загађења уљем (SOPEP) сачињен у складу са Резолуцијом MEPC 54.(32), са изменама и допунама. 
	
Члан 150.
Домаћи брод мора бити опремљен прописаном опремом за заштиту од загађења морске средине уљем, што доказује међународним сведочанством о спречавању загађења уљем.
Члан 151.
Када домаћи брод претрпи поморску незгоду која изазове или прети да изазове загађење мора, заповедник брода ће предузети мере за спречавање, уклањање или ублажавање загађења мора.
Начин и мере заштите мора од загађења уљем са бродова, као и садржина и начин вођења одговарајућих исправа које брод мора да поседује у складу са Прилогом I МARPOL Конвенције прописују се Техничким правилима.
Министар упутством одређује начин извршавања појединих одредаба 
	прилога I MARPOL Конвенције, у складу са смерницама усвојеним од стране 
	IMO.*
 
*Службени гласник РС, 
	број 104/2013
 
4. Заштита ваздуха од загађења са бродова
Члан 152.
Забрањено је спаљивање штетних ствари на броду изван спаљивача (инценератора).
Изузетно од одредбе става 1. овог члана дозвољено је спаљивање фекалног талога и тешког талога насталих током нормалних операција брода у главном или помоћном погонском постројењу или котловима, али у тим случајевима, спаљивање се не може обављати унутар лука, пристаништа или речних ушћа.
Забрањено је спаљивање остатака од терета који су наведени у Прилогу I, II и III MARPOL Конвенције, PCB-а (полихлорисаног бифенила), смећа који садржи значајне трагове и остатке тешких метала и рафинисаних нафтних производа који садрже халогена једињења.
Забрањено је спаљивање PVC-а (поливинил хлорида), осим у бродским спаљивачима (инценераторима) који су одобрени сагласно резолуцијама MEPC 59.(33) или 76.(40), са њиховим изменама и допунама.
Члан 153.
Гориво које бродови користе мора бити ослобођено од неорганских киселина или хемијских отпадака који би могли да угрозе безбедност брода и који би могли да буду штетни по посаду брода, или који би могли да проузрокују додатно загађење ваздуха.
Забрањено је прекомерно испуштање гасова са брода у атмосферу или море, како је прописано од стране IМО-а.
Забрањено је намерно испуштање материја са бродова које оштећују озонски омотач.
Материје које оштећују озонски омотач, као и опрема која садржи такве материје, морају се предати пријемној станици у луци.
Члан 154.
На бродовима који користе више врста погонског горива, мора се обезбедити довољан просторни капацитет за смештај горива са ниским садржајем сумпора, као и обезбедити довољно времена за испирање система цевовода горива после пребацивања на гориво са ниским садржајем сумпора.
Члан 155.
Домаћи бродови од 400 BT и више, који су изграђени после 19. маја 2005. године, а који обављају међународна путовања дужни су да имају међународно сведочанство о спречавању загађења ваздуха (у даљем тексту: IAPP сведочанство).
Домаћи бродови који су изграђени пре 19. маја 2005. године дужни су да имају IAPP сведочанство после првог наредног доковања брода.
Дизел мотори снаге од 130 kW и више, који су уграђени на бродовима чија је кобилица положена после 1. јануара 2000. године, као и дизел мотори снаге од 130 kW и више, који су уграђени на бродовима уколико је мотор претрпео већу реконструкцију после 1. јануара 2000. године, морају да имају међународно сведочанство о спречавању загађења ваздуха са мотора емисијама (NОx – EIAPP сведочанство).
Спаљивачи (инценератори) који су уграђени на бродовима чија је кобилица положена 1. јануара 2000. године или после, као и спаљивачи (инценератори) који су уграђени на броду после 1. јануара 2000. године морају да имају IМО сведочанство о типском одобрењу за сваки спаљивач.
Дизел мотори снаге од 130 kW и више, који су уграђени на бродовима чија је кобилица положена после 1. јануара 2000. године морају да испуњавају услове прописане NОx
Техничким правилником.
Начин и мере заштите ваздуха од загађења са бродова, као и садржина и начин вођења одговарајућих исправа које брод мора да поседује у складу са Прилогом VI МARPOL Конвенције прописују се Техничким правилима.
Министар упутством одређује начин извршавања појединих одредaба 
	прилога VI MARPOL Конвенције, у складу са смерницама усвојеним од стране 
	IMO.*
 
*Службени гласник РС, 
	број 104/2013
 
5. Заштита мора од загађења баластним водама
Члан 156.
Домаћи бродови морају испуњавати захтеве прописане Међународном конвенцијом о надзору и управљању баластним водама и талозима, која је усвојена 2004. године, укључујући примењиве стандарде и захтеве из Прилога на Међународну конвенцију о надзору и управљању баластним водама и талозима.
Члан 157.
Домаћи брод који врши промену баластних вода ће увек, када је то могуће, вршити промену баластних вода на удаљености већој од 200 Nm од најближег копна и у водама чија је дубина најмање 200 m, узимајући у обзир препоруке усвојене од стране IMO-а.
Уколико брод није у стању да врши промену баластних вода у складу са одредбама става 1. овог члана, тада ће промену баластних вода вршити што је даље могуће од копна, а у сваком случају на удаљености већој од 50 Nm од најближег копна и у водама чија је дубина већа од 200 m.
Одредбе ст. 1. и 2. овог члана не примењују се уколико заповедник брода утврди да би таква промена угрозила безбедност или стабилитет брода, посаду или путнике услед неповољних временских прилика, конструкције брода или осталих ванредних услова.
Члан 158.
Ако постоји сумња да бродске баластне воде могу угрозити људско здравље, животну средину или имовину, домаћи брод не може да их искрца у море или у уређаје за прихват и третирање баластних вода са бродова у луци у коју упловљава, док не добије резултате испитивања узорака баластних вода од овлашћене институције државе луке у коју упловљава.
Члан 159.
Домаћи бродови морају имати међународно сведочанство о управљању баластним водама, план управљања баластним водама и књигу евиденције баластних вода.
Члан 160.
Домаћи брод преко 400 BT и танкер преко 150 BT мора да води књигу евиденције баластних вода у коју се уносе подаци прописани
	Међународном конвенцијом о надзору и управљању баластним водама и 
	талозима*.
Домаћи брод који користи баласт мора примењивати план управљања баластним водама одобрен од стране признате организације.
Официри и посада домаћег брода морају бити упознати са планом управљања баластним водама.
Министар прописује обавезе заповедника брода у односу на укрцај 
	воденог баласта, захтеве у односу на појединачне поступке управљања воденим 
	баластом, обавезу пријављивања количине и порекла воденог баласта на броду, 
	захтеве за испуштање воденог баласта, као и овлашћења инспектора безбедности 
	пловидбе у односу на надзор над искрцајем и узимањем узорка воденог баласта.*
 
*Службени гласник РС, 
	број 104/2013
 
6. Заштита од штетних дејстава система против обрастања бродова
Члан 161.
Забрањено је коришћење штетних система против обрастања спољашњих површина подводног дела трупа брода. 
	
Штетни системи против обрастања спољашњих површина подводног дела трупа брода који су забрањени или се морају контролисати наведени су у Прилогу I уз Међународну конвенцију о контроли штетних система који се користе против обрастања на бродовима.
Члан 162.
Брод од 400 BT и више мора имати међународно сведочанство о систему против обрастања.
Сведочанство из става 1. овог члана издаје се на основу извршеног техничког прегледа.
Брод дужине од 24 m или више, али чија је носивост мања од 400 BT, мора имати декларацију о систему против обрастања који је коришћен на том броду.
Захтеви у вези врста и начина прегледа и контроле бродова, издавања, 
	овере и престанка важења међународног сведочанства о систему против 
	обрастања утврђују се Техничким правилима.*
 
*Службени гласник РС, 
	број 104/2013
 
Члан 163.
Одредбе чл. 135–162. овог закона односе се на испуштање штетних ствари и материја са домаћих бродова у следећим зонама:
1) унутрашњим морским водама држава чланицама одговарајућих IMO Конвенција о спречавању загађења морске средине;
2) територијалним морима држава из става 1. тачка 1) овог члана;
3) мореузима који се употребљавају за међународну пловидбу на којима важи режим транзитног прелаза, у складу са делом III, одељак 2 
	
Конвенције о праву мора;
4) искључивим економским зонама држава из става 1. тачка 1) овог члана, које су установљене у складу са међународним конвенцијама; 
	
5) отвореном мору.
 
Део осми
СИГУРНОСНА ЗАШТИТА И СУЗБИЈАЊЕ НЕЗАКОНИТИХ РАДЊИ УПЕРЕНИХ ПРОТИВ СИГУРНОСТИ ПОМОРСКЕ ПЛОВИДБЕ
1. Сигурносна заштита
Члан 164.
Домаћи путнички бродови, укључујући брзе путничке бродове, као и теретни бродови, укључујући танкере за превоз нафте, гаса и хемикалија, теретне бродове за превоз расутог терета, као и брзе теретне бродове, од 500 BT и више, објекти за истраживање и искоришћавање морског дна, као и бродоградилишта у којима се граде поморски бродови (у даљем тексту: бродоградилишта), морају имати:
1) одобрену процену сигурности брода, односно бродоградилишта;
2) међународно сведочанство о сигурности брода, односно бродоградилишта или привремено међународно сведочанство о сигурности брода, односно бродоградилишта;
3) официра одговорног за сигурност брода, односно бродоградилишта;
4) записник о сталном прегледу (CSR);
5) бродски сигурносни систем за узбуњивање.
Члан 165.
Министарство утврђује, у сарадњи са министарством надлежним за унутрашње послове, одговарајући степен сигурности који морају да примењују бродоградилишта, односно домаћи бродови када упловљавају у луке држава чланица SOLAS Конвенције.
ISPS Правилник
Члан 166.
Власник, односно компанија, за домаћи брод којим управља, дужна је да:
1) утврди сигурносни систем и обезбеди лица и средства потребна за његову ефикасну примену, у складу са одредбама Главе XI-2 SOLAS Конвенције и ISPS Правилника;
2) именује у писаном облику лице одговорно за сигурност у компанији и официра одговорног за сигурност на броду;
3) обезбеди обуку и увежбавање чланова посаде и лица одговорних за сигурност;
4) обезбеди сарадњу између брода и луке обалне државе и између брода којим управља и других бродова, у складу са одредбама Главе XI-2 SOLAS Конвенције и ISPS Правилника;
5) достави заповеднику брода податке о лицима задуженим за укрцавање официра и чланова посаде, односно других лица којима је дозвољен приступ на брод којим управља, као и податке о лицима задуженим за пословање брода;
6) обезбеди вођење записника у складу са ISPS Правилником.
Достављање података
Члан 167.
Власник, односно компанија, за домаћи брод којим управља, дужна је да министарству достави податке о:
1) одговорном лицу у правном лицу које је власник брода;
2) лицу задуженом за сигурносну заштиту у компанији;
3) признатој организацији за сигурност која броду издаје сведочанство о сигурности брода;
4) прегледима бродова од стране обалних држава;
5) о догађајима од важности за безбедност брода, лица и морске средине.
Власник, односно компанија, домаћег брода дужна је да достави министарству податке из става 1. овог члана без одлагања, а најкасније 15 дана од дана настанка или промене чињенице, односно од догађаја на који се подаци односе.
План сигурности брода
Члан 168.
Власник односно компанија, за брод којим управља доноси план сигурности брода, на основу процене сигурности брода из члана 164. став 1. тачка 1) овог закона.
Заповедник, официри и чланови посаде дужни су да поступају по плану сигурности брода и степенима сигурности који се примењује у појединој луци.
Декларација о сигурности брода
Члан 169.
Заповедник домаћег брода може захтевати састављање декларације о сигурности (у даљем тексту: DoS) када:
1) брод има виши степен сигурности од степена сигурности луке или других бродова са којима долази у додир;
2) постоји споразум о DoS између Републике Србије и влада држава уговорница SOLAS Конвенције који се односи на одређена међународна путовања или бродове на тим путовањима;
3) постоји опасност по сигурност, или се десио опасан догађај у који је био укључен брод којим заповеда или лука;
4) је брод у луци за коју се не захтева доношење и одобрење плана сигурности те луке;
5) је брод био у додиру са другим бродом за који се не захтева доношење и одобрење плана сигурности брода.
Провера примене ISPS Правилника од стране брода, односно бродоградилишта
Члан 170.
Проверу примене одредби Главе XI-2 SOLAS Конвенције, дела А ISPS Правилника и овог закона обавља призната организација за сигурност прегледом брода, односно бродоградилишта.
Ако је прегледом утврђено да брод, односно бродоградилиште испуњава услове прописане Главом XI-2 SOLAS Конвенције, дела А ISPS Правилника и овог закона, призната организација за сигурност ће издати међународно сведочанство о сигурности брода, односно бродоградилишта.
На захтев Европске комисије допустиће се да компанија, домаћи брод, односно бродоградилиште буду подвргнути контроли од стране инспектора Европске комисије у циљу утврђивања да ли компанија, брод, односно бродоградилиште испуњавају услове прописане Главом XI-2 SOLAS Конвенције, дела А и обавезујућих одредби дела Б ISPS Правилника.
Уколико инспектори Европске комисије утврде неправилности код компаније, домаћег брода, односно бродоградилишта у погледу испуњености захтева из става 3. овог члана, министарство ће у року од три месеца обавестити Европску комисију о мерама предузетим у циљу отклањања утврђених неправилности. 
	
Члан 171.
Захтеви у односу на сигурносну заштиту, издавање исправа које се 
	односе на сигурност, планове сигурности брода и бродоградилишта, програм 
	обуке и начин полагања испита за стицање звања официра одговорног за 
	сигурност брода, као и лица одговорних за сигурност у компанији и друга 
	питања која произлазе из Главе XI-2 SOLAS Конвенције и ISPS Правилника 
	утврђују се Техничким правилима.*
Влада доноси национални програм сигурносне заштите бродова и бродоградилишта, на предлог министарства и министарства надлежног за унутрашње послове.
 
*Службени гласник РС, 
	број 104/2013
 
2. Сузбијање незаконитих радњи уперених против сигурности поморске пловидбе
Члан 172.
Забрањено је заповеднику и другом члану посаде брода, путнику или другом лицу на домаћем броду да:
1) на силу, или претњом, или било којим другим начином застрашивања одузме или обавља контролу над бродом;
2) изврши неку насилну радњу уперену против лица на броду, ако та радња може да угрози безбедну пловидбу брода;
3) уништи брод или проузрокује оштећење брода већег обима или његовог терета које може да угрози безбедност брода;
4) постави или омогући да се на домаћи брод постави, на било који начин, направа или супстанца која би могла да уништи брод, или проузрокује оштећење брода или терета;
5) уништи или озбиљно оштети уређаје за поморску пловидбу или озбиљно поремети њихов рад, ако таква радња може да угрози безбедност пловидбе;
6) преноси информације за које то лице зна да су лажне, тиме угрожавајући безбедну пловидбу брода;
7) прети са циљем да примора физичко или правно лице да изврши или да се уздржи од извршења неке радње, ако та претња може да угрози безбедну пловидбу брода.
Члан 173.
Забрањено је заповеднику, другом члану посаде брода, путнику или другом лицу на домаћем броду да: учини дело, које по његовој природи има за циљ да застраши становништво, или да принуди владу или међународну организацију да изврши, или се уздржи од вршења било које радње у вези са испуштaњем са тог домаћег брода експлозива, радиоактивног материјала или биолошко-хемијско-нуклеарног оружја (у даљем тексту: БХН оружје), испушта нафту, утечњене природне гасове, или другу опасну или штетну ствар у количини или концентрацији која узрокује или ће вероватно узроковати смрт или озбиљну повреду људи или загађење морске средине.
Члан 174.
Забрањено је заповеднику и другом члану посаде на домаћем броду да превози на броду:
1) експлозивни или радиоактивни материјал и БХН оружја знајући да је њима планирано извршење кривичног дела које ће проузроковати смрт или озбиљну повреду људи или загађење животне средине, застрашивање становништва, или принуђивање владе или међународне организације да изврши или се уздрже од вршења било какве радње;
2) изворни материјал, специјални фисиони материјал, опрему, материјал специјално дизајниран или припремљен за процесирање, коришћење или производњу специјалног фисионог материјала знајући да је намењен коришћењу у нуклеарним експлозивним активностима, или било којим другим нуклеарним активностима без заштитних мера;
3) опрему, материјале или софтвер или сличну технологију које значајно доприносе дизајну, производњи или испоруци БХН оружја, са намером да буду коришћени у ту сврху.
Одредбе чл. 172 – 174. овог закона односе се и на домаће непокретне платформе које се налазе у епиконтиненталном појасу обалне државе.
Члан 175.
Заповедник домаћег брода не може да превози лице на броду уколико има сазнања да је то лице извршило радњу из чл. 172 – 174. овог закона, и не може помагати том лицу да избегне кривично гоњење.
Члан 176.
Заповедник домаћег брода може да изручи властима друге државе чланице 
	
Међународне конвенције о сузбијању незаконитих радњи уперених против безбедности поморске пловидбе, лице које се налази на домаћем броду за које основано верује да је извршило радње из чл. 172 – 175. овог закона.
Заповедник домаћег брода на коме се налази лице из става 1. овог члана дужан је да обавести надлежне органе државе којој намерава да преда то лице о својој намери и о разлозима пре уласка у територијално море те државе, ако је то могуће.
Заповедник домаћег брода дужан је да органима државе која прима лице из става 1. овог члана, достави доказе које он поседује, а који се односе на то лице.
Уколико је лице које је држављанин обалне државе у чијем епиконтиненталном појасу се налази домаћа непокретна платформа, извршило радњу из чл. 172 – 174. овог закона, или је ту радњу извршио апатрид који живи на територији те земље, то лице може да буде изручено властима те обалне државе.
На поступање супротно одредбама чл. 172 – 175. овог закона сходно се примењују одредбе о кривичноправној одговорности утврђене Кривичним закоником.
 
Део девети
НАДЗОР
Члан 177.
Надзор над спровођењем одредаба овог закона и прописа донетим на основу овог закона којима се уређује поморска пловидба, врши министарство.
Члан 178.
Министарство врши инспекцијски надзор преко инспектора безбедности пловидбе (у даљем тексту: инспектор).
Инспектор мора да има поморско образовање, искуство поморца и знање енглеског језика, а за послове надзора над радним и животним условима помораца и адекватно знање о радним и животним условима помораца и положен стручни испит.
Послове инспекције безбедности пловидбе у лукама обалних држава може обављати и стручно лице на основу посебног овлашћења министра (у даљем тексту: стручно лице) ако испуњава услове из става 2. овог члана, осим положеног стручног испита, 
	а послове инспекције безбедности пловидбе над радним и животним условима 
	помораца могу да врше и инспектори признатих организација са којима је 
	закључен уговор из члана 19. став 4. овог закона, у складу са одредбама MLC 
	Конвенције.*
Стручни испит из става 2. овог члана полаже се пред комисијом коју образује министар. 
	
Министар прописује услове и начин полагања стручног испита, програм и трошкове полагања, као и образац службене легитимације инспектора.
 
*Службени гласник РС, 
	број 104/2013
 
Члан 179.
У вршењу надзора инспектор издаје наређења и изриче забране писменим решењем.
Инспектор може изрећи меру забране.
Против решења инспектора може се изјавити жалба у року од 30 дана од дана пријема решења.
Министар решава у другом степену по жалби против решења инспектора.
Жалба из става 3. овог члана не одлаже извршење решења ако би такво одлагање проузроковало или могло проузроковати опасност за безбедност пловидбе, угрозити људске животе или проузроковати значајну материјалну штету.
Послови надзора
Члан 180.
Послови надзора над спровођењем одредби овог закона о безбедности поморске пловидбе обухватају вршење надзора над:
1) домаћим пловилима у погледу њихове способности за пловидбу или употребу;
2) вршењем радио-службе која служи безбедности пловидбе и заштити људског живота на мору и одржавањем и радом те службе;
3) превозом лица и ствари у погледу заштите људских живота и имовине;
4) заштитом морске средине од загађења са пловила;
5) обављањем метеоролошке службе на бродовима ради безбедности пловидбе;
6) условима живота и рада помораца на бродовима;
7) обављањем посредовања при запошљавању помораца;
8) спровођењем одредби Главе XI-2 SOLAS Конвенције, дела А ISPS Правилника и овог закона.
Инспекцијски надзор над способношћу бродова за пловидбу
Члан 181.
У обављању инспекцијског надзора над способношћу домаћих бродова за пловидбу према одредби члана 180. став 1. тачка 1) овог закона проверава се:
1) да ли брод има важеће прописане бродске исправе и књиге;
2) да ли су на броду од дана издавања, односно потврђивања исправа издатих на основу техничког надзора настале битне промене због којих је очигледно да брод у таквом стању није способан за пловидбу без опасности за лица, терет на њему и морску средину;
3) да ли брод испуњава услове одређене у члану 17. став 2. овог закона;
4) да ли је на боковима брода обележена прописана ознака теретне линије, односно линија слободног надвођа;
5) увежбаност посаде у руковању чамцима и осталим средствима за спасавање и уређајима за откривање, спречавање и гашење пожара;
6) да ли се на броду води евиденција радног времена и времена одмора помораца на прописан начин.
Надзор из става 1. овог члана обухвата и проверавање да ли брод има важећи регистар теретног уређаја, као и да ли стање уређаја за укрцавање и искрцавање терета одговара подацима из регистра теретног уређаја.
Инспекцијски надзор над домаћим бродом од стране државе луке
Члан 182.
Домаћи брод може у складу са међународним правом, бити подвргнут инспекцијском надзору од стране државе луке у којој се брод налази, ради утврђивања да ли брод испуњава захтеве који се односе на безбедност поморске пловидбе, здравствене услове, животне и радне
услове чланова посаде брода, као и безбедност чланова посаде на броду.
Инспекцијски надзор се може вршити и на основу пријаве члана посаде брода, синдиката или било којег правног и физичког лица заинтересованог за безбедност брода укључујући и безбедност, односно угроженост здравља посаде.
Ако домаћи брод пристане у луку државе чланице Европске уније, а надлежни орган те луке прими пријаву коју сматра основаном или прими доказе да брод не задовољава стандарде у вези са животним и радним условима чланова посаде брода, безбедности и здравља и достави извештај Влади ради предузимања прописаних мера, Влада ће такав захтев проследити министарству ради спровођења инспекцијског надзора над тим бродом у циљу отклањања утврђених недостатака.
У случају из става 1. овог члана може се изрећи мера забране напуштања те луке док се недостаци не уклоне или док се поморци не одморе. Власник или бродар имају право жалбе надлежном органу државе луке на меру забране напуштања брода из луке, која не одлаже извршење изречене мере.
Уколико је домаћи брод задржан од стране државе луке због кршења међународних прописа о безбедности поморске пловидбе или услова рада чланова посаде брода, министарство је дужно да спроведе истрагу о разлозима таквог задржавања. Бродар је дужан да достави министарству све информације неопходне за спровођење истраге.
Уколико министарство утврди да је домаћи брод задржан због кршења међународних прописа о безбедности поморске пловидбе који могу да изазову опасност по људске животе или изазову загађење морске средине министарство ће извршити инспекцијски преглед брода преко стручног лица из члана 178. став 3. овог закона.
Трошкове вршења инспекцијског надзора из става 6. овог члана сноси бродар домаћег брода.
Поступак у случају недостатка брода у погледу способности за пловидбу
Члан 183.
Ако се у вршењу надзора по одредби члана 181. став 1. овог закона утврде недостаци брода у погледу његове способности за пловидбу, наредиће се заповеднику брода да у одређеном року отклони утврђене недостатке.
Ако се утврђени недостаци не отклоне у одређеном року, или ако су утврђени недостаци такве природе да угрожавају безбедност брода, лица и терета на њему, као и животне средине, забраниће се броду даља пловидба док се наведени недостаци не отклоне и одузеће му се исправа о способности за пловидбу.
Ако се у вршењу надзора инспектора утврди да по одредби члана 181. став 2. овог закона брод нема важећи регистар теретног уређаја или ако стање тих уређаја није у складу са регистром теретног уређаја, забраниће се броду да врши укрцавање, искрцавање или прекрцавање терета сопственим уређајима за обављање тих радњи.
Ако дипломатско или конзуларно представништво Републике Србије у 
	иностранству утврди да бродски дневник није вођен у складу са одредбама 
	члана 39а овог закона и прописа донетог на основу њега, дужно је да о томе 
	обавести министарство у циљу даљег поступања против бродара брода.*
У обављању инспекцијског надзора из чл. 180. и 181. овог закона инспектор може од признате организације затражити на увид документацију о поступку издавања сведочанстава за брод над којим се врши надзор.
Ако заповедник не поступи по налогу инспектора из ст. 2. и 3. овога члана, инспектор ће након што решење постане извршно, печаћењем брода или на други погодан начин онемогућити пловидбу, односно укрцавање, искрцавање или прекрцавање терета сопственим уређајима.
 
*Службени гласник РС, 
	број 104/2013
 
Члан 184.
Ако инспектор утврди да члан посаде брода нема овлашћења за обављање одређених послова или нема одговарајуће исправе о укрцавању, наредиће да се у одређеном року отклони утврђени недостатак.
Ако члан посаде брода из става 1. овог члана не отклони утврђени недостатак, инспектор ће наредити заповеднику брода да искрца тог члана посаде брода.
Ако инспектор безбедности пловидбе утврди да се члан посаде брода налази под утицајем алкохола или опојних дрога или других материја које мењају стање свести, болести или премора, као меру опреза, наложиће заповеднику брода да члана посаде удаљи из службе док то стање траје.
Ако инспектор безбедности пловидбе утврди да се заповедник брода налази под утицајем алкохола или опојних дрога или других материја које мењају стање свести, болести или премора, као меру опреза наложиће да се одмах удаљи из службе заповедник брода, док то стање траје и о томе обавестити бродара, односно власника брода.
Ако се због удаљења заповедника брода, или другог члана посаде, на броду не налази прописани минимални број чланова посаде за безбедну пловидбу, инспектор ће забранити испловљење брода.
Инспекцијски надзор над обављањем делатности посредовања при запошљавању помораца
Члан 185.
У обављању инспекцијског надзора над обављањем делатности посредовања при запошљавању помораца инспектор проверава:
1) да ли правно лице које обавља делатност посредовања при запошљавању помораца има одобрење;
2) да ли правно лице коме је издато одобрење за обављање послова посредовања при запошљавању помораца обавља делатност у складу са прописаним условима.
Члан 186.
Ако у вршењу инспекцијског надзора из члана 185. овог закона инспектор утврди да правно лице обавља делатност посредовања при запошљавању помораца без одобрења министарства, решењем ће забранити обављање делатности том правном лицу.
Против решења из става 1. овог члана може се изјавити жалба о којој решава министар и која не одлаже извршење решења.
Ако инспектор утврди да правно лице обавља послове у вези са посредовањем при запошљавању помораца у супротности са одобрењем министарства наложиће том лицу отклањање недостатака или неправилности у одређеном року, који не може бити дужи од петнаест дана, а ако недостаци или неправилности не буду отклоњени у остављеном року предложиће министарству одузимање одобрења.
Инспектор ће о сваком обављеном надзору и предузетим мерама писмено обавестити министарство.
Члан 187.
Ако инспектор утврди да је на брод укрцано већи број лица или већа количина терета него што је дозвољено, или да је терет смештен тако да угрожава безбедност брода или лица на њему, забраниће му испловљавање из луке, односно даљу пловидбу, док не исправи утврђени недостатак.
Члан 188.
Ако се у вршењу надзора по одредби члана 180. став 1. тачка 2) овог закона утврди да одржавање радио-станица и вршење радио-службе на броду није у складу са прописима, наредиће се да се утврђени недостаци отклоне у одређеном року, односно да се предузму одговарајуће мере.
Ако се у вршењу надзора инспектора из става 1. овог члана утврде такви недостаци који могу да угрозе безбедност пловидбе, извештај о утврђеним недостацима са предлозима за њихово отклањање доставиће се министарству.
Члан 188а*
У обављању инспекцијског надзора према одредбама члана 180. став 1. 
	тачка 6) овог закона, инспектор има право, дужност и овлашћење да:*
1) уђе на брод који вије заставу Републике Србије без претходне најаве, 
	уз обавезу да пре почетка вршења инспекцијског прегледа брода о својој 
	присутности обавести заповедника брода или лице које га мења;*
2) испита заповедника брода, чланове посаде, укључујући власника брода 
	или његовог представника, о сваком питању које се односи на примену захтева 
	прописаних законима и правилима, у присуству сведока којег лице може да 
	захтева;*
3) оствари увид у бродске књиге и исправе које се односе на предмет 
	инспекцијског надзора, у циљу утврђивања испуњености захтева прописаних овим 
	законом и MLC Конвенцијом;*
4) у сврху анализе узме или издвоји узорке производа, терета, питке 
	воде, залиха, материјала и ствари који се користе или којима се рукује;*
5) након инспекције, писмено обавести власника, бродара или 
	заповедника на недостатке који могу да проузрокују штету здрављу и 
	безбедности лица на броду;*
6) обавести министарство и признату организацију о сваком утврђеном 
	недостатку, као и о свакој повреди на раду или болести помораца.*
У обављању инспекцијског надзора према одредби члана 180. став 1. 
	тачка 6) овог закона проверавају се:*
1) најмање године живота чланова посаде брода;*
2) уверења о здравственој способности помораца;*
3) оспособљеност помораца у складу са одредбама овог закона и STCW 
	Конвенције;*
4) уговори о запослењу помораца;*
5) коришћење услуга правног лица за запошљавање којима је издато 
	одобрење за обављање послова посредовања при запошљавању помораца;*
6) сати рада или одмора;*
7) најмањи број чланова посаде за безбедну пловидбу;*
8) услови смештаја;*
9) бродске просторије за одмор помораца;*
10) храна и послуживање;*
11) здравље, безбедност и спречавање незгода на раду;*
12) медицинска нега на броду;*
13) поступак по приговору на броду;*
14) исплата зарада.*
 
*Службени гласник РС, 
	број 104/2013
 
Инспекцијски надзор над радом признатих организација, именованих тела и 
	акредитованих институција*
 

*Службени гласник РС, број 
	104/2013
 
Члан 189.
Министарство врши надзор над радом признатих организација и именованих тела.
Министарство врши надзор над радом акредитованих институција*.
Министарство врши надзор над испуњености услова на основу којих призната организација издаје сведочанство о раду помораца и декларацију о испуњавању услова рада помораца.
 
*Службени 
	гласник РС, број 104/2013
 
Испитивања поморских несрећа и поморских незгода*
 

*Службени гласник РС, број 
	104/2013
 
Члан 189а*
У обављању послова испитивања поморских несрећа и незгода инспектор 
	има следећа овлашћења:*
1) слободан приступ подручју или месту несреће, као и сваком броду, 
	олупини или објекту укључујући робу, путнике, опрему или остатке који су 
	учествовали у поморској несрећи или незгоди, без судског налога и уз давање 
	на увид службене легитимације;*
2) обезбеди евидентирање (пописивање, фотографисање, снимање, итд) и 
	заштиту доказа у најкраћем могућем року, обезбеди надзор над трагањем, 
	прикупљањем или померањем доказа, као што су олупина, остаци или други 
	делови и ствари за потребе анализе и истраге;*
3) слободан приступ, копирање и коришћење свих релевантних информација 
	и забележених података, укључујући податке из VDR-а, који се односе на брод, 
	путовање, робу, посаду или неко друго лице, објекат, стање или околност;*
4) слободан приступ резултатима прегледа жртава или испитивања која су 
	обављена на узорцима узетих са тела жртава, осим записа безбедносне истраге 
	који је сачињен током спровођења безбедносне истраге;*
5) приступ резултатима прегледа или испитивања која су обављена на 
	узорцима узетих са лица која су радила на броду или других одговарајућих 
	лица, осим записа органа из члана 13. став 4. овог закона;*
6) да испитује сведоке, без присуства лица чији интереси, по процени 
	инспектора, могу да ометају испитивање поморских несрећа и поморских незгода;*
7) да затражи, посредством министарства, остваривање потребне сарадње 
	када је потребно да се затражи помоћ релевантних органа других држава, 
	укључујући инспекторе државе заставе и лучких власти, службенике обалне 
	страже, друге поморске службе, службе трагања и спасавања, пилоте или друго 
	лучко или поморско особље;*
8) да захтева сарадњу власника пловила или компаније, заповедника, 
	управитеља машине или њихових заменика у вршењу радњи неопходних за 
	спровођење испитивања поморских несрећа и поморских незгода;*
9) да сарађује са органом из члана 13. став 4. овог закона, нарочито у 
	прикупљању, чувању и анализи доказног материјала.*
Када инспектор утврди да постоји основана сумња да је поморску несрећу 
	и незгоду проузроковао људски фактор покренуће прекршајни поступак и поднеће 
	одговарајућу пријаву надлежном органу против одговорних лица.*
 
*Службени гласник РС, 
	број 104/2013
 
Део десети
МЕРОДАВНО ПРАВО И НАДЛЕЖНОСТИ СУДОВА У РЕПУБЛИЦИ СРБИЈИ ЗА СПОРОВЕ С МЕЂУНАРОДНИМ ОБЕЛЕЖЈЕМ
Члан 190.
Одредбе чл. 191 – 193. овог закона односе се на свако пловило које је брод по домаћем праву, као и на свако пловило које је брод према праву државе чију државну припадност има.
Члан 191.
По праву државе чију државну припадност брод има оцењују се:
1) дужности и права заповедника у управљању бродом и у заснивању права и обавеза за власника брода или бродара;
2) правне последице догађаја на броду на које се мора применити закон места где је догађај настао.
Члан 192.
На радне односе чланова посаде који су укрцани на бродовима који имају државну припадност Републике Србије примењује се домаће право.
Члан 193.
Не примењује се страно право које би било меродавно по одредбама овог закона, ако би његова примена била искључиво ради избегавања примене права Републике Србије.
 
Део једанаести
КАЗНЕНЕ ОДРЕДБЕ
1. Кривично дело загађења морске средине
Члан 194.
Заповедник или члан посаде домаћег брода који намерно, безобзирно или крајњом непажњом загади морску средину, на начин који утиче на промену квалитета воде, у зонама из члана 163. овог закона, 
	казниће се затвором до три године.
За кривично дело из става 1. овог члана одговорно је правно лице уколико је у његову корист кривично дело извршило физичко лице које заузима водећи положај унутар правног лица у смислу овлашћења заступања правног лица, доношења одлука у име правног лица или овлашћења за вршење контроле унутар правног лица.
Одговорност правног лица из става 3. овог члана не искључује кривичну одговорност физичког лица који је као извршилац, подстрекач или саучесник учествовао у извршењу кривичног дела из става 1. овог члана.
2. Привредни преступи
Члан 195.
Новчаном казном од 150.000,00 до 2.000.000,00 динара казниће се за привредни преступ компанија или друго правно лице:
1) ако не примењују и одржавају Систем управљања безбедношћу (члан 11. став 1);
2) ако не поднесе на одобрење техничку документацију на основу које се брод гради или преправља (члан 19. тачка 1);
3) ако без претходне сагласности признате организације обавља било какве промене, односно поправке конструкције брода, машинског уређаја, опреме и других делова након завршетка надзора над градњом или преправком или било којег прегледа брода (члан 26); 
	
За радње из става 1. овог члана казниће се за привредни преступ и одговорно лице у правном лицу или друго правно лице новчаном казном од 10.000,00 до 100.000,00 динара.
3. Прекршаји
Члан 196.
Новчаном казном од 50.000,00 до 2.000.000,00 динара казниће се за прекршај, привредно друштво или друго правно лице:
1) ако не одреди лице или лица на обали задужена за контролу свих аспеката безбедне пловидбе (члан 11. став 2);
2) ако на путнички брод укрца већи број путника од одређеног броја (члан 28. став 1);
3) ако укрца и распореди терет на броду противно одредби члана 29. овог закона;
4) ако не поднесе захтев за баждарење домаћег брода који се гради у домаћем или страном бродоградилишту чим на броду буду уграђени оплата, палубе и преграде (члан 32. став 2);
5) ако не поднесе захтев за поновно баждарење домаћег брода ако су после баждарења брода настале промене због којих се броду мења његова тонажа (члан 33. тачка 1);
6) ако стави у пловидбу или држи у пловидби брод, односно друго пловило без било које од прописаних бродских исправа и књига или се бродске исправе или књиге воде противно одредбама овог закона (члан 34);
7) ако започне градњу чамца и јахте без пријаве градње, односно одобрења (члан 43. став 1. и став 3. тачка 1);
8) ако на броду, односно другом пловилу нема укрцан прописани најмањи број чланова посаде са прописаним звањима и овлашћењима о оспособљености (члан 72. став 1);
9) ако од члана посаде брода у облику аванса на почетку запослења или из зараде коју је дужан исплатити наплати трошкове повратног путовања (члан 89. став 3);
10) ако не обезбеди свим члановима посаде доступност одговарајућих одредаба важећих прописа везано за повратно путовање (члан 90. став 4);
11) не обавести признату организацију ради покретања поступка утврђивања потребе вршења одговарајућег прегледа, ако је на броду откривен недостатак или се догоди несрећа (члан 101);
12) ако не утврди сигурносни систем и не обезбеди лице и средства потребна за његову ефикасну примену (члан 166. тачка 1);
13) не именује лице одговорно за сигурност у компанији и одговорног официра за сигурност на броду (члан 166. тачка 2);
14) не обезбеди обуку и увежбавање чланова посаде и лица одговорних за сигурност (члан 166. тачка 3).
За прекршај из става 1. тач. 2), 3), 6) и 8) овог члана казниће се и одговорно лице заповедник брода или лице које га замењује, новчаном казном од 30.000,00 до 150.000,00 динара. 
	
За прекршај из става 1. тачка 7) овог члана казниће се и физичко лице новчаном казном од 10.000,00 до 100.000,00 динара.
Члан 197.
Новчаном казном од 100.000,00 до 1.000.000,00 динара казниће се за прекршај, привредно друштво или друго правно лице:
1) ако не обезбеди податке који се односе на број путника (члан 12. став 4);
1а) ако компанија која управља домаћим путничким бродом не успостави 
	систем за регистрацију и пренос података о путницима (члан 12. став 5);*
2) ако не обезбеди податке у вези лица која су исказала потребу за посебном негом или помоћи (члан 12. 
	став 7.*);
2а) ако не постави плочу са распоредом радног времена, ако се запис о 
	сатима одмора помораца не налази на броду и ако се прописи и други акти 
	којима се уређује радно време чланова посаде не налазе на броду (члан 56. ст. 
	5, 6. и 8);*
2б) ако не обезбеди превентивне мере ради заштите живота и здравља 
	чланова посаде, не донесе акт о процени ризика у писменој форми (члан 66. 
	став 3);*
3) ако не обезбеди да се сваком члану посаде брода пре укрцавања на брод уручи упутство за поступак по приговору због повреде животних и радних услова на броду (члан 70. став 4);
4) ако укрца на брод заповедника брода који нема поморску књижицу (члан 84. став 1);
5) ако не достави поморској управи државе луке податке из члана 127. овог закона;
6) ако нема План управљања отпадом (члан 137. став 2);
7) ако нема међународно сведочанство о спречавању загађења приликом превоза штетних течних ствари у расутом стању (члан 141. став 2);
8) ако нема бродски план за случај опасности од загађења уљем (SOPEP) и међународно сведочанство о спречавању загађења уљем (чл. 149. и 150);
9) ако нема међународно сведочанство о спречавању загађења ваздуха (IAPP сведочанство), међународно сведочанство о спречавању загађења ваздуха са мотора емисијама (NОx – EIAPP сведочанство) и IМО сведочанство о типском одобрењу за сваки спаљивач (члан 155);
10) ако нема међународно сведочанство о управљању баластним водама, план управљања баластним водама и књигу евиденције баластних вода (члан 159);
11) ако нема међународно сведочанство о систему против обрастања (члан 162);
12) не достави заповеднику брода податке о лицима задуженим за укрцавање официра и чланова посаде, односно других лица којима је дозвољен приступ на брод којим управља (члан 166. тачка 5);
13) не обезбеди вођење записника (члан 166. тачка 6);
14) ако министарству не достави податке из члана 167. овог закона.
За радње из става 1. овог члана казниће се за прекршај и одговорно лице у привредном друштву или другом правном лицу новчаном казном од 10.000,00 до 100.000,00 динара.
За прекршај из става 1. тачка 5) овог члана казниће се и одговорно лице – заповедник брода или лице које га замењује, новчаном казном од 30.000,00 до 150.000,00 динара. 
	
 
*Службени гласник РС, 
	број 104/2013
 
Члан 198.
Новчаном казном од 30.000,00 до 150.000,00 динара казниће се одговорно лице – заповедник брода или лице које га замењује:
1) ако на броду који има бродску радио-станицу не организује непрекидну службу бдења (члан 9. став 2); 
	
2) ако лично не руководи бродом кад то захтева безбедност брода и ако не управља бродом кад брод улази у луку или кад излази из ње, као и у свим другим случајевима, кад то захтева безбедност брода и пловидбе (члан 99. став 2);
2а) ако не обавести министарство о променама у погледу испуњености 
	услова за издавање одобрења за обављање послова посредовања при запошљавању 
	помораца (члан 67в);*
2б) ако не упозна послодавце и лица која траже запослење о условима 
	пoсловања, не стави натпис да у том простору обавља делатност и радно време 
	и не наведе број решења у сваком допису и огласу (члан 67г);*
2в) ако не чува уговоре и не учини их доступним на захтев инспекције (члан 
	67д);*
2г) ако наплати услугу посредовања при запошљавању непосредно или 
	посредно од поморца (члан 67ђ);*
2д) ако не обезбеди поморцу пре упућивања на поморски брод да има 
	потписан уговор о раду (члан 67е);*
2ђ) ако не води евиденцију о поморцима који траже запослење и 
	послодавцима који пријављују потребу за поморцима и не чува документацију о 
	посредовању при запошљавању (члан 67и);*
3) ако у случају наступања ратног стања између других држава, брод који се нађе у луци једне од зараћених држава, или је на путу за луку зараћене државе или мора проћи кроз територијално море или унутрашње морске воде зараћене државе не затражи упутство од бродара, а ако то није могуће – од министарства надлежног за спољне послове у Републици Србији (члан 106);
4) ако за време путовања брода према члану посаде, путнику или другом лицу на броду, које је извршило кривично дело, не предузме мере потребне да се спречи или ублажи наступање штетних последица тога дела и извршилац позове на одговорност (члан 112. ст. 1. и 2);
5) ако самовољно напуштање брода од стране члана посаде – држављанина Републике Србије у иностранству не пријави органу из члана 113. овог закона;
6) ако не достави поморској управи државе луке податке из члана 127. овог закона;
7) ако не поступи по плану сигурности брода и степенима сигурности луке (члан 168. став 2).
 
*Службени гласник РС, 
	број 104/2013
 
Члан 199.
Новчаном казном од 10.000,00 до 100.000,00 динара казниће се за прекршај физичко лице – члан посаде брода: 
	
1) који је стекао овлашћење о оспособљености, односно о посебној оспособљености члана посаде брода преваром или на бази фалсификованих докумената (члан 73. став 5); 
	
2) који повредом своје дужности не поступи по правилима навигације и тиме доведе у опасност безбедност саобраћаја или оштети брод или терет на њему, или угрози безбедност путника на броду или осталих чланова посаде или животну средину од загађивања опасним и штетним стварима (уљем, отпацима текућих горива и њиховим мешавинама, отпадним водама и другим отпадним материјама, као и радиоактивним или сличним отпацима) са брода (члан 85);
3) који за време обављања дужности на броду или другом пловилу буде под утицајем алкохола и/или других материја које мењају стање свести, преморен или болестан (члан 88);
4) ако одмах не обавести непосредног руководиоца или заповедника брода о информацијама из члана 93. овог закона.
За прекршај из става 1. тачка 3) овог члана казниће се и физичко лице новчаном казном од 10.000,00 до 100.000,00 динара.
Члан 200.
Новчаном казном од 20.000,00 до 150.000,00 динара казниће се за прекршај одговорно лице – заповедник брода или лице које га замењује: 
	
1) ако противно одредбама овог закона (члан 28. став 2) бродом који није путнички превози путнике;
2) ако на броду не одржава у исправном стању машине, уређаје и опрему или ако се не стара о сигурности бродских уређаја за укрцавање и искрцавање путника, опасног и осталог терета, и о правилном укрцавању, смештају и искрцавању путника (члан 97. став 1);
3) ако у прописаним роковима не врши вежбе чамцима, осталим средствима за спасавање и уређајима за откривање, спречавање и гашење пожара (члан 97. став 2).
Члан 201.
Новчаном казном од 10.000,00 до 150.000,00 динара казниће се за прекршај одговорно лице – заповедник или лице које га замењује:
1) ако у случају кад су остале без успеха све мере предузете за спасавање брода у опасности и ако је пропаст брода неизбежна, не предузме све потребне мере за спасавање бродског дневника, а ако околности случаја то дозвољавају – и мере за спасавање других бродских књига, бродских исправа, поморске карте односног путовања и готовог новца бродске благајне (члан 103. став 2);
2) ако о догађају који се за време путовања деси на броду, а који угрожава безбедност брода или безбедност пловидбе, или о ванредном догађају који се десио на броду, путницима, другим лицима или стварима на броду или броду не поднесе извештај заједно са изводом из бродског дневника најближем дипломатском, односно конзуларном представништву Републике Србије (члан 104. ст. 2. и 3);
3) ако у бродски дневник не унесе у одређеном року и на одређени начин опис догађаја, радњи и предузетих мера које је дужан да унесе у бродски дневник (члан 104. ст. 1. и 4); 
	
4) ако о чињеници рођења и смрти, и о примању изјаве последње воље, не сачини исправу на прописани начин и не достави га најближем дипломатском, односно конзуларном представништву Републике Србије (члан 104. став 5);
5) ако о кривичном делу учињеном на броду, не поднесе извештај дипломатском или конзуларном представништву Републике Србије у држави у чију луку уплови по извршеном кривичном делу брод, или ако са извршиоцима кривичног дела не поступи по упутствима тог дипломатског или конзуларног представништва (члан 112. став 3);
6) ако не унесе у бродски дневник разлоге због којих није кренуо у помоћ лицима у опасности и предузео њихово спасавање, или разлоге због којих није предузео спасавање брода и ствари са брода (члан 119);
7) ако не истакне упутство за чланове посаде брода и путнике (члан 137. став 1).
Члан 202.
Новчаном казном од 10.000,00 до 100.000,00 динара казниће се за прекршај физичко лице: 
	
1) ако чамцем и јахтом управља лице које нема одговарајуће исправе, као и најмање прописани број чланова посаде стручно оспособљених за управљање чамцем и јахтом (члан 41. став 2. тачка 1);
2) ако не поднесе захтев за баждарење, односно поново баждарење (чл. 48. и 49);
3) ако стави у пловидбу или држи у пловидби чамац и јахту која нема прописане исправе и књиге (члан 50. став 1).
Члан 203.
Поред казне за прекршаје из чл. 196, 198. и 199. овог закона заповеднику и другом члану посаде брода и других пловила, за прекршаје, може се као заштитна мера, забранити да врши одређене послове на било ком броду на период од годину дана.
Брисан је назив члана 204. (види члан 25. Закона - 
	18/2015-3)
Члан 204.
Брисан је (види члан 25. Закона - 18/2015-3)
 
Део дванаести
ПРЕЛАЗНЕ И ЗАВРШНЕ ОДРЕДБЕ
Члан 205.
На поступке који су започети, а нису окончани до дана ступања на снагу овог закона, примењиваће се прописи по којима су започети.
Одобрења издата школским установама и центрима за спровођење обуке за стицање овлашћења о оспособљености, односно посебној оспособљености помораца, издата у складу са Правилником о овлашћењима о оспособљености чланова посаде поморских бродова трговачке морнарице Савезне Републике Југославије и условима за њихово стицање („Службени лист СРЈ”, бр. 67/99 и 71/00) важиће до дана издавања одобрења у складу са одредбама овог закона, а најдуже годину дана од дана ступања на снагу овог закона.
Нотификације
Члан 206.
Министарство надлежно за послове који се односе на техничке прописе, на предлог министарства врши пријављивање Европскoj комисији именованих тела, у складу са законом којим се уређује обавештавање о техничким прописима и поступцима оцењивања усаглашености.
Министарство ће обавестити Европску комисију о уговорима који су закључени са признатим организацијама у складу са чланом 19. став 4. овог закона.
Рокови за доношење подзаконских аката
Члан 207.
Подзаконски акти из члана 42. став 3, члана 67и став 4, члана 73. став 
	7. и члана 83в ст. 5. и 6. овог закона биће донети до 1. јула 2014. године.*
Подзаконски акти из члана 9. став 3, члана 10. став 4, члана 12. став 
	10, члана 14. ст. 1. и 2, члана 17. ст. 3, 4. и 5, члана 18. ст. 4. и 8, 
	члана 29. став 4, члана 40. став 5, члана 41. став 3, члана 42. став 2, 
	члана 51. став 3, члана 56. став 9, члана 72. став 2, члана 73. став 8, 
	члана 84. став 10, члана 86. став 7, члана 121. став 4, члана 125. став 3, 
	члана 138. став 2, члана 160. став 4. и члана 178. став 5. овог закона биће 
	донети до 1. јула 2015. године.*
 
*Службени 
	гласник РС, број 104/2013
 
Престанак важења ранијих прописа
Члан 208.
Прописи донети на основу Закона о поморској и унутрашњој пловидби („Службени лист СРЈ”, бр. 12/98, 44/99, 74/99 и 73/00 и „Службени гласник РС”, бр. 85/05 – др. закон и 101/05 – др. закон), примењују се до доношења подзаконских прописа у складу са овим законом.
Правилник о посебним здравственим условима које морају испуњавати лица овлашћена за вршење послова на пловним објектима трговачке морнарице („Службени гласник СРС”, бр. 23/83 и 27/83), Правилник о поморским и бродарским књижицама и дозволама за укрцавање („Службени лист СФРЈ”, број 13/81), Правилник о садржини, обрасцима и начину вођења бродских исправа и књига бродова трговачке морнарице Социјалистичке Федеративне Републике Југославије („Службени лист СФРЈ”, бр. 16/80 и 25/88 и „Службени лист СРЈ”, број 6/93) примењују се до доношења одговарајућих подзаконских аката у складу са овим законом.
Прописи из ст. 1. и 2. овог члана примењују се уколико нису у супротности са одредбама овог закона.
Члан 209.
Даном ступања на снагу овог закона престају да важе одредбе чл. 1 – 202. осим чл. 51. и 52. Закона о поморској и унутрашњој пловидби („Службени лист СРЈ”, бр. 12/98, 44/99, 74/99 и 73/00 и „Службени гласник РС”, бр. 85/05 – др. закон и 101/05 – др. закон).
Одредбе чл. 202 – 822. и чл. 835 – 1052. закона из става 1. овог члана које се односе на поморску пловидбу остају на снази.
Члан 210.
Одредба члана 74. став 5. овог закона примењиваће се од дана пријема Републике Србије у пуноправно чланство Европске уније а до тада ће се признавање овлашћења о оспособљености, односно посебној оспособљености чланова посаде бродова издатих од стране државе која није чланица Европске уније вршити на основу билатералне обавезе која се закључује са том државом.
Одредба члана 134, члана 170. ст. 3. и 4. и члана 171. став 2. овог закона примењиваће се од дана пријема Републике Србије у пуноправно чланство Европске уније.
Ступање на снагу овог закона
Члан 211.
Овај закон ступа на снагу осмог дана од дана објављивања у „Службеном гласнику Републике Србије”.
 
ОДРЕДБЕ КОЈЕ НИСУ УНЕТЕ У "ПРЕЧИШЋЕН ТЕКСТ" ЗАКОНА
 
Закон о изменама и допунама Закона о поморској 
	пловидби: "Службени гласник РС", број 18/2015-3
Члан 26.
Министарство обавештава Међународну поморску организацију, Европску 
	комисију, као и државе чланице ЕУ о предузетим мерама у складу са одредбама 
	Главе ХI-2 SOLAS Конвенције и одредбама ISPS Правилника.
Министарство доставља Међународној поморској организацији, Европској 
	комисији, као и државама чланицама ЕУ информације које су прописане Правилом 
	13. Главе ХI-2 SOLAS Конвенције, којима се уређују посебне мере за јачање 
	поморске сигурности.
Министарство обавештава Европску комисију о надлежном органу за 
	сигурносну заштиту, као и о лицу задуженом за сигурносну заштиту у 
	министарству, у року од три године од дана ступања на снагу овог закона.
Министарство доставља Европској комисији листу инспектора безбедности 
	пловидбе које Европска комисија може да позове да учествују у инспекцијским 
	прегледима које спроводи у односу на сигурносну заштиту.
Надлежни орган за сигурносну заштиту је задужен за извештавање и 
	координацију активности са Европском комисијом и државама чланицама ЕУ у 
	односу на примену одредаба овог закона којима се уређује сигурносна заштита.
Лице задужено за сигурносну заштиту у министарству из става 3. овог 
	члана, дужно је да доставља податке у складу са тачком 4. став 4.16. Дела Б 
	ISPS Правилника, као и да сарађује са Европском комисијом приликом вршења 
	контроле од стране инспектора Европске комисије у циљу утврђивања да ли 
	компанија, брод, односно бродоградилиште испуњавају услове прописане Главом 
	ХI-2 SOLAS Конвенције и одредбама ISPS Правилника.
Министарство ће обавестити Међународну поморску организацију и 
	Европску комисију о признатим организацијама за сигурносну заштиту са којима 
	је закључила уговор о вршењу провере примене одредаба Главе ХI-2 SOLAS 
	Конвенције и ISPS Правилника.
Одредбе члана 15. ст. 3, 4. и 7. овог закона, као и ст. 3–5. овог 
	члана, примењиваће се од дана приступања Републике Србије Европској унији.
Члан 27.
Овај закон ступа на снагу осмог дана од дана објављивања у „Службеном 
	гласнику Републике Србије”, осим одредбе члана 16. став 6. и члана 20. овог 
	закона које ће се примењивати од 1. јуна 2016. године.