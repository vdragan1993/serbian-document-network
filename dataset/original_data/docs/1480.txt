На основу члана 119. став 2. и члана 123. став 2. тачка 2. Закона о јавном бележништву (,,Службени гласник РС”, бр. 31/11, 85/12, 19/13, 55/14, 93/14, 121/14, 6/15 и 106/15), чл. 52–71. Статута Јавнобележничке коморе Србије, 
Скупштина Јавнобележничке коморе Србије, на редовној седници одржаној 26. јуна 2016. године, усвојила је 
 
ЈАВНОБЕЛЕЖНИЧКИ ПОСЛОВНИК


				"Службени гласник РС", број 62 од 13. јула 2016.
 
I. ОПШТЕ ОДРЕДБЕ
Члан 1.
Овим пословником ближе се уређују питања одређена Законом о јавном бележништву које се односе на вршење јавнобележничке делатности (у даљем тексту: Закон), као и питања од значаја за организацију и начин унутрашњег пословања јавнобележничке канцеларије и рад јавног бележника.
Члан 2.
Применом овог пословника обезбеђује се уредно и благовремено вршење јавнобележничких послова, административно техничких и других послова значајних за јавнобележничку делатност.
II. ВРШЕЊЕ ЈАВНОБЕЛЕЖНИЧКЕ ДЕЛАТАТНОСТИ
Члан 3.
Јавни бележник је обавезан да јавнобележничку делатност врши у складу са законом и на начин предвиђен овим пословником. Вршење јавнобележничке делатности мора бити уредно и ажурно.
У вршењу јавнобележничких послова јавни бележник, по правилу, сваку радњу предузима према редоследу приспећа акта, тако да на једнак начин штити интерес сваке странке.
Члан 4.
Јавни бележник организује обављање јавнобележничких послова зависно од врсте и обима послова и потребе ажурног и ефикасног вршења.
1. Канцеларија јавног бележника
Члан 5.
За испуњеност услова за рад у погледу просторија и опреме Јавнобележничке канцеларије примењују се одредбе Правилника о јавнобележничкој канцеларији и радном времену јавног бележника. 
2. Печат и штамбиљ
Члан 6.
Јавни бележник има службени печат и службене штамбиље, које мора израдити пре полагања заклетве.
На службени печат јавног бележника сходно се примењују прописи који уређују печат државних и других органа. 
Трошкове за израду печата и штамбиља сноси јавни бележник.
Члан 7.
Печат мора да садржи:
– грб Републике Србије; 
– име и презиме јавног бележника;
– ознаку „јавни бележник” и 
– назначење службеног седишта јавног бележника.
Штамбиљ мора да садржи: 
– име и презиме јавног бележника;
– ознаку „јавни бележник” и 
– назначење службеног седишта јавног бележника.
Уколико се службено седиште јавног бележника налази на подручју јединице локалне самоуправе у којој је језик и писмо одређене националне мањине у службеној употреби, текст службеног печата и службеног штамбиља исписује се и на језику и писму националне мањине.
Члан 8.
Јавни бележник може имати службени печат за мастило, восак и суви жиг. 
Печат јавног бележника је округлог облика, пречника 32 mm.
Печат за мастило отискује се у тамноплавој тинти.
Печат који се исписује на српском језику ћириличним писмом и на језику и писму припадника националних мањина износи од 40 mm до 60 mm.
Члан 9.
Председник основног суда на чијем подручју јавни бележник има седиште, оверава отисак печата, као и потпис јавног бележника.
Оверени отисак печата и оверени потпис јавног бележника, председник суда на чијем подручју јавни бележник има седиште депонује код Коморе.
Члан 10.
Штамбиљ јавног бележника је правоугаоног облика, димензија 60x25 mm. 
Штамбиљем се сматра и текст штамбиља одштампан као образац, сачињен у електронском облику или откуцан на писмену.
За поједине радње и евиденције, кратке и честе потврде, забелешке, ознаке и слична поступања којом се олакшава и поједностављује пословање јавног бележника, јавни бележник употребљава штамбиље, чију садржину и облик прописује посебном Одлуком Извршни одбор Коморе.
Члан 11.
Јавни бележник дужан је да чува са посебном пажњом печате и штамбиље на начин на којим се онемогућава њихово неовлашћено коришћење и лично је одговоран за њихову закониту, правилну употребу и чување.
Члан 12.
Печатима и штамбиљима јавног бележника може руковати само јавни бележник за радње које је предузео у границама својих законских надлежности. 
Печатима и штамбиљима може руковати и овлашћено лице у канцеларији јавног бележника по овлашћењу јавног бележника, само у вези са радњама за које овлашћено да их самостално предузима у складу са законом. 
Члан 13.
Јавни бележник је дужан да у случају нестанка и губитка печата и штамбиља, одмах по сазнању, у писаној форми пријави нестанак или губитак суду на чијем подручју има седиште као и Комори.
Суд на чијем подручју јавни бележник има седиште ће губитак или нестанак огласити у „Службеном гласнику Републике Србије”.
3. Радно време јавног бележника и место обављања службених радњи
Члан 14.
Радно време јавног бележника одређено је одредбама Правилника о јавнобележничкој канцеларији и радном времену јавног бележника.
У оквиру радног времена из става 1 овог члана, јавни бележник самостално одређује радно време за пријем странака.
Члан 15.
Јавнобележничке исправе се састављају, солемнизују или оверавају у канцеларији јавног бележника.
У хитним случајевима, односно у случају оправданих разлога и неодложне потребе, на образложени захтев странке у писаној форми, јавни бележник може службену радњу обавити изван утврђеног радног времена, нерадним даном и празником, у канцеларији или изван јавнобележничке канцеларије, али само док та потреба траје.
Захтев странке се посебно сматра оправданим кад је закључење правног посла неопходно ради заштите права и интереса тог лица и:
– кад због старости, болести или инвалидитета странка не може да дође у канцеларију јавног бележника ни уз помоћ других лица;
– кад то захтева лице које се налази на лечењу у болници или у другој установи за рехабилитацију или у установи за збрињавање и боравак старих лица;
– кад то захтева лице које се налази на издржавању казне затвора;
– ако је то корисно због већег броја подносилаца исправа чији се потписи оверавају поводом истог догађаја или ако за то постоје други оправдани разлози или је то оправдано због повећаног обима посла. Повећаним обимом посла сматра се оверавање, солемнизација или сачињавање три или више исправа или кад у поступку учествују пет или више потписника.
Члан 16.
У случајевима када на образложени захтев странке, јавни бележник треба да обави службену радњу изван седишта јавнобележничке канцеларије, јавни бележник је дужан да прибави дозволу Коморе.
Захтев за давање дозволе ради обављања службене радње изван седишта јавнобележничке канцеларије, у писаној форми, јавни бележник предаје Комори непосредно, поштом или на други одговарајући начин (мејлом, факсом и сл.). 
Дозвола Коморе за обављање службене радње изван седишта јавнобележничке канцеларије може се доставити јавном бележнику непосредно, поштом или на други одговарајући начин (мејлом, факсом и сл.).
Члан 17.
Јавни бележник је дужан да о обављеној службеној радњи изван јавнобележничке канцеларије сачини записник, који потписује јавни бележник.
Записник из става 1. овог члана, поред јавног бележника потписује и странка када се обављање службене радње односи на исправу која се уписује у службене књиге, за које предвиђено да се странке потписују, односно стављају свој рукознак. Ако записник има више страница, јавни бележник потписује сваку страницу, а странка потписује последњу страницу записника. 
Записник из става 1. овог члана је саставни део јавно бележничке исправе, а у службеним књигама у рубрици „примедба” уписује се напомена да је службена радња обављена изван јавнобележничке канцеларије.
Записник из става 1. овог члана заводи се под пословним бројем под којим је обављена службена радња.
Записник из става 2. овог члана јавни бележник је дужан да чува.
Члан 18.
У случају дуже спречености за вршење јавнобележничке делатности, због болести, годишњег одмора или других оправданих разлога, јавни бележник истиче обавештење на улазу своје канцеларије, као и обавештење о јавнобележничком заменику.
III. ЈАВНОБЕЛЕЖНИЧКЕ ИСПРАВЕ
1. Начин писања јавнобележничке исправе
Подлога
Члан 19.
Јавнобележничка исправа саставља се на хартији А4 формата.
За састављање јавнобележничке исправе користи се пуна бела хартија („Банкпост” или нека друга сличног квалитета) подобна да обезбеди трајност исправе и текста који је на њој исписан.
Карте, скице, планови, технички цртежи, узорци и слике на које упућује јавнобележничка исправа могу бити сачињени на другачијој подлози (хамер, паус, пластифицирана хартија и слично), која је подобна да обезбеди трајност оног што је на њој отиснуто.
Ако су карте, скице, планови, технички цртежи, узорци и слике на које упућује јавнобележничка исправа веће површине, када се повезују јемствеником, они се савијају у А4 формат.
Средство за писање
Члан 20.
Јавнобележничка исправа исписује се црном бојом помоћу штампача, на начин којим се обезбеђује трајност и читкост текста.
Када штампач није доступан, а разлози хитности налажу да се неодложно састави јавнобележничка исправа, текст се исписује црним или плавим мастилом на писаћој машини, хемијском оловком, пенкалом или наливпером.
Својеручни потпис на јавнобележничкој исправи исписује се плавим мастилом, хемијском оловком, пенкалом или наливпером.
2. Облик јавнобележничке исправе
Члан 21.
Јавнобележничке исправе пишу се на једној страници.
Јавнобележничка исправа исписује се преко целе странице, без прореда, при чему поједини елементи садржине исправе морају бити видљиво одвојени.
Лева и десна маргина не смеју бити мање од два центиментра.
Ако се јавнобележничка исправа састоји од више листова, лева маргина не сме бити мања од три центиметра.
Означавање Јавнобележничке исправе
Члан 22.
Јавнобележничка исправа означава се на начин што се у горњем левом углу исправе уписује назив „Република Србија”, 
У горњем левом углу јавнобележничке исправе великим словима се исписује: „ЈАВНИ БЕЛЕЖНИК”.
Испод ознаке „ЈАВНИ БЕЛЕЖНИК” наводи се име и презиме поступајућег јавног бележника.
Испод имена и презимена поступајућег јавног бележника наводи се град, односно општина за коју је именован, а испод свега тога адреса јавнобележничке канцеларије.
Јавни бележник који је именован за град који има градске општине, поред назива града, наводи и назив градске општине у којој се налази његово седиште.
На јавнобележничкој исправи не сме стајати меморандум, логотип ни слична ознака намењена рекламирању.
Члан 23.
У горњем десном углу јавнобележничке исправе исписује се ознака јавнобележничког списа с пословним бројем.
Ако се јавнобележнички запис састоји од више листова, ознака јавнобележничког списа с пословним бројем мора да стоји у горњем десном углу сваке стране.
Испод ознаке јавнобележничког списа исписује се редни број странице.
Страна се означава редним бројем тако што се малим словима напише „Страна”, иза тога број стране исписан арапским бројем, а на крају редни број стране исписан словима у загради.
Члан 24.
Непосредно испод података о јавном бележнику, ознаке јавнобележничког списа и броја странице, на средини реда исписује се великим словима врста јавнобележничке исправе „ЈАВНОБЕЛЕЖНИЧКИ ЗАПИС”, „ЈАВНОБЕЛЕЖНИЧКИ ЗАПИСНИК”, „ЈАВНОБЕЛЕЖНИЧКА ПОТВРДА”, „КЛАУЗУЛА О ПОТВРЂИВАЊУ ИСПРАВЕ” (СОЛЕМНИЗАЦИОНА КЛАУЗУЛА).
Испод назива врсте јавнобележничке исправе из става 1. овог члана исписују се остали елементи садржине јавнобележничке исправе прописани законом.
Члан 25.
Јавнобележничку исправу потписују странке и јавни бележник.
Потписи се не смеју стављати преко текста исправе.
Јавнобележничку исправу својеручно потписује јавни бележник, а поред потписа на последњој страници исправе отискује свој печат и штамбиљ.
Потпис јавног бележника и отискивање његовог печата и штамбиља сматрају се овером исправе.
Пре јавног бележника, исправу потписују странке, а сведоци, тумачи, преводиоци, законски заступници, пуномоћници и овлашћена лица органа старатељства – онда кад је то овим законом одређено.
Ако странка не зна да чита или пише, исправу потписују два пунолетна писмена и пословно способна сведока пред којима странка ставља свој отисак прста.
Својим потписом сведоци потврђују да је отисак прста оставила одређена странка.
Потписивање и овера исправе која се састоји од више страница
Члан 26.
Ако се јавнобележнички запис и записник састоји од више страница, сваку страницу потписују странке и јавни бележник. 
При дну сваке стране јавнобележничког записа и јавнобележничког записника исписују се, по могућности у једном реду, лично име, односно назив сваке странке (уговорника, завештаоца и сл.) и име и презиме јавног бележника и оставља се довољно простора за својеручне потписе.
Ако се јавнобележничке потврде и солемнизованe исправe састоје од више страница сваку страницу потврде и солемнизациону клаузулу потписује јавни бележник, а последњу страницу потврде и солемнизациону клаузулу потписују странке и други учесници у поступку.
Ако се јавнобележничка овера састоји од више страница, сваку страницу клаузуле о овери потписа потписује јавни бележник.
Приватну исправу која се оверава или солемнизује потписују само странке, а не и јавни бележник.
Означавање и повезивање јавнобележничке исправе од више страница
Члан 27.
Ако се јавнобележничка исправа састоји од више страница, оне се означавају редним бројевима, као и бројем јавнобележничког списа односно бројем из одговарајућег уписника.
Све странице јавнобележничке исправе, повезују се јемствеником, а оба краја јемственика причвршћују се печатним воском или налепницом и оверавају печатом јавног бележника.
На исти начин се повезују исправе које по закону или другом пропису морају бити приложене јавнобележничкој исправи.
Ако исправе које по закону или другом пропису морају бити приложене јавнобележничкој исправи није могуће повезати, на крају јавнобележничке исправе се исписује текст о броју и садржини приложених исправа, са њиховим ознакама и датумима издавања, и то испред потписа, а приложене исправе се остављају и чувају у заједничком омоту списа.
Јавнобележнички заменик употребљава службени печат и штамбиље замењеног јавног бележника.
Када приватна исправа упућује на прилоге који представљају њен саставни део, такви прилози се парафирају од стране странака и повезују са приватном исправом јемствеником након текста приватне исправе и након потписа странака на приватној исправи.
Члан 28.
Празна места у јавнобележничкој исправи означавају се цртама.
Бројеви који означавају износе, датуме, као и друге бројчане ознаке, исписују се словима, осим:
– бројева који означавају земљишнокњижне улошке или катастарске парцеле;
– регистарских бројева и ознака списа и ствари и других регистарских бројева;
– бројева и датума службених гласила и чланова прописа;
– бројева, ознака и датума издавања исправа на основу којих се утврђује идентитет странке, сведока и тумача у поступку састављања јавнобележничке исправе,
– регистарских бројева моторних возила, пловила или ваздухоплова;
– регистарских бројева и датума списа које води јавни бележник;
– бројева, датума и других ознака јавних исправа.
У јавнобележничкој исправи не сме бити речи или знакова: изнад почетка текста, између редова или ван маргине текста, а ако се на овим местима налазе, сматра се да не постоје.
Исправа сачињена у електронском облику
Члан 29.
Јавнобележничка исправа која је сачињена у електронском облику, а није отиснута на хартији, сматра се јавнобележничком исправом ако јавни бележник и странке имају електронски потпис пријављен и депонован у складу са законом, ако испуњава друге услове одређене законом и ако је састављена у електронском формату који одређује надлежни министар посебним актом.
На почетку исправе која је сачињена у електронском облик морају бити унесени: 
– ознака броја страница електронског формата и 
– број карактера, као и 
– облик (фонт) и величина слова, 
– електронски програм у којем је исправа састављена, 
– као и званичне техничке карактеристике рачунара.
Обавеза и начин чувања исправа које су сачињене само у електронском облику уређује се у складу са посебним законом.
3. Исправљање и дoпуњавање јавнобележничке исправе
Исправљање и допуњавање јавнобележничке исправе приликом израде
Члан 30.
У јавнобележничкој исправи не сме се ништа брисати, а ако је потребно да се део текста прецрта то мора бити учињено тако да прецртани део текста остане читљив.
За прецртавање треба користити мастило црвене боје.
На крају текста исправе јасно се назначава место у тексту и обим текста који је прецртан.
Измена и допуна текста исправе пишу се на крају текста исправе, тако што се назначава на који део текста се измена или допуна односи.
Исправљање и допуњавање јавнобележничке исправе након издавања исправе
Члан 31.
Ако се након издавања јавнобележничке исправе уоче очигледне грешке у именима и бројевима, као и друге очигледне техничке грешке у писању и рачунању, јавни бележник ће по службеној дужности или на захтев странака извршити исправљање јавнобележничке исправе.
Исправљање јавнобележничке исправе односи се само на исправљање грешака у тексту исправе, а не и на измену садржине исправе.
За исправљање јавнобележничке исправе јавном бележнику не припада награда и накнада за трошкове
Члан 32.
Јавни бележник врши исправљање јавнобележничке исправе по службеној дужности кад сазна за грешку или по захтеву странке.
Јавни бележник о исправљању јавнобележничке исправе саставља јавнобележнички записник којим констатује да је обавио службену радњу исправљања исправе, које су грешке исправљене и како гласе исправљени делови исправе. 
На крају записника из става 2. овог члана јавни бележник констатује да јавнобележничка награда није наплаћена и да је записник о исправљању јавнобележничке исправе урађен по службеној дужности. Записник потписује јавни бележник.
Јавнобележнички записник о исправљању јавнобележничке исправе, сачињава се под истим пословним бројем под којим је уписана исправа за коју се врши исправка и са датумом састављања исправке. 
Записник представља саставни део сачињене исправе и јавни бележник ће га обавезно приложити и спојити јемствеником уз исправу која се чува код јавног бележника, а отправак или препис записника доставља се свим лицима и органима којима је достављен отправак или препис исправе. 
У рубрици примедбе у службеној књизи где је уписана ранија исправа која је предмет исправке уписује се податак да је сачињена исправка, датум и кратак опис испрвке.
Одредбе овог члана не односе се на текст приватне исправе коју странка донесе јавном бележнику ради обављања службене радње.
4. Употреба језика и писма
Члан 33.
Јавни бележник саставља јавнобележничке исправе на српском језику као службеном језику, ћириличким писмом, а на подручјима оне јединице локалне самоуправе где је у службеној употреби и језик и писмо националне мањине, јавнобележничке исправе се састављају на српском језику ћириличким писмом или на језику и писму националне мањине или на оба језика и писма, у складу са захтевом странке.
Јавни бележник дужан је да, на подручјима оне јединице локалне самоуправе где је у службеној употреби и језик и писмо националне мањине, затражи од странке да се изјасни на ком ће се језику и писму састављати исправа. Јавни бележник ће у самој исправи назначити изјашњење странке на ком ће се језику и писму састављати исправа.
Јавни бележник може, на захтев странке, саставити исправу и на страном језику: ако има својство судског преводиоца за језик на којем саставља исправу и ако је исправа намењена употреби у иностранству.
Ако странке, односно други учесници у састављању исправе из става 1. овог члана не разумеју језик на којем је исправа састављена, исправа мора да садржи клаузулу потписану од стране странке да им је садржина исправе била у целости преведена.
Уколико је странка поднела на потврђивање приватну вишејезичну исправу, тако што се поред текста који је у службеној употреби налази истоветан текст на једном или више страних језика, односно језику који јавни бележник не разуме, клаузула јавног бележника садржи и потврду овлашћеног судског преводиоца, којим се потврђује да је текст на страним језицима истоветан са текстом исписаном на језику у службеној употреби. 
Уколико су прилози који представљају саставни део приватне исправе коју је странка поднела на потврђивање написани и на језику који није у службеној употреби, односно само на језику који није у службеној употреби и налазе се након текста приватне исправе и након потписа странака на приватној исправи и чине саставни део приватне исправе, клаузула јавног бележника садржи потврду овлашћеног судског преводиоца за тај страни језик, којим се потврђује да је странка у потпуности упозната са текстом прилога приватне исправе који су сачињени на страном језику.
5. Утврђивање идентитета учесника
Члан 34.
Јавни бележник утврђује идентитет учесника увидом у његову личну карту, путну исправу, возачку дозволу или други службени документ са фотографијом, а ако то није могуће, саслушањем два сведока идентитета.
Јавни бележник утврђује идентитет заступника на исти начин као и идентитет учесника.
Увид у службене документе
Члан 35.
Идентитет држављанина Републике Србије може се утврдити увидом у личну карту, пасош или возачку дозволу или други службени документ са фотографијом.
Идентитет држављанина Републике Србије који се налази на одслужењу војног рока, војној вежби или некој другој војној дужности и који то својство доказује јавном исправом, може се утврдити и увидом у војну књижицу.
Идентитет држављанина Републике Србије који је интерно расељен са Косова и Метохије може се утврдити увидом у расељеничку легитимацију коју издаје Комесаријат за избеглице Републике Србије.
Идентитет страног држављанина може се утврдити увидом у службене документе које издају надлежне власти Републике Србије (лична карта за странца, путна исправа за странца), као и увидом у путну исправу или личну исправу коју издаје страна држава.
Идентитет избеглице може се утврдити увидом у избегличку легитимацију.
Идентитет страног држављанина који у Републици Србији тражи азил, односно коме је одобрен азил или коме је пружена привремена заштита може се утврдити и увидом у личну карту за лице које тражи азил, односно у личну карту за лице коме је одобрен азил или у личну карту за лице коме је пружена привремена заштита.
Члан 36.
Идентитет учесника који на основу јавнобележничког записа отуђује, гаси, умањује или оптерећује постојеће право, стиче или повећава обавезу, даје јемство или на неки други начин погоршава своју правну позицију не може се утврђивати увидом у исправе чија је важност истекла.
Члан 37.
Ако је учесник променио лично име пошто је добио службени документ, то доказује јавном исправом.
Члан 38.
Ако учесник поднесе биометријски службени документ који је издао надлежни орган Републике Србије, јавни бележник врши увид у његову садржину употребом електронског читача.
Јавни бележник је дужан да копира сваки службени документ и сваку другу исправу на основу које је утврдио идентитет странке и да копију приложи у јавнобележнички спис.
Члан 39.
Правила о утврђивању идентитета учесника увидом у службене документе примењују се и на остале субјекте у поступку састављања јавнобележничке исправе, ако законом или овим пословником није предвиђено другачије.
Саслушање сведока идентитета
Члан 40.
Јавни бележник саслушава сведока идентитета појединачно, без присуства учесника и сведока који ће доцније сведочити.
Јавни бележник је дужан да пита сведока за све податке о учеснику који су му потребни за сачињавање јавнобележничке исправе (навести име и презиме, подаци о месту и датуму рођења, пребивалишту и адреси становања).
Да би са сигурношћу утврдио да ли сведок познаје учесника и да би искључио могућност замене лица која се исто зову и презивају, јавни бележник је дужан да пита сведока и о другим чињеницама (одакле потиче његово познанство са учесником, подаци о члановима породице учесника, његовом занимању, друштвеним активностима, пријатељима и сл.) и да о тим истим чињеницама након саслушања сведока испита и учесника.
Члан 41.
Јавни бележник мора да пази да ли је сведок идентитета поуздано лице које завређује поверење.
Ако је јавном бележнику лично познато да је неко лице осуђено за давање лажног исказа, јавни бележник одбија да то лице саслуша као сведока идентитета.
Члан 42.
У јавнобележничкој исправи, после текста правног посла, јавни бележник уноси напомену да сведоци својим потписима потврђују идентитет учесника.
Сведоци идентитета потписују се на исправи, у делу који је намењен за потписивање учесника и субјеката у поступку.
О саслушању сведока идентитета учесника који на основу јавнобележничке исправе отуђује, гаси, умањује или оптерећује постојеће право, стиче или повећава обавезу, даје јемство или на неки други начин погоршава своју правну позицију јавни бележник је дужан да сачини посебан записник и да га приложи у јавнобележнички спис.
Члан 43.
Идентитет сведока идентитета не сме се утврђивати увидом у службене документе чија је важност истекла.
Напомена о начину на који је утврђен идентитет
Члан 44.
Ако је идентитет учесника утврђен на основу службеног документа, јавнобележничка исправе садржи напомену да је идентитет утврђен увидом у службени документ одређене врсте (лична карта, путна исправа и сл.), потпуне податке о издаваоцу службеног документа, датум издавања и серијски број службеног документа.
Ако је идентитет учесника утврђен на основу саслушања сведока идентитета, јавнобележничка исправа садржи напомену да је идентитет учесника утврђен саслушањем сведока, име и презиме сведока, датум и место рођења, адресу пребивалишта и напомену о начину на који је утврђен његов идентитет.
У напомени о начину на који је утврђен идентитет сведока наводи се да је идентитет утврђен увидом у службени документ одређене врсте (лична карта, путна исправа и сл.), као и потпуни подаци о издаваоцу службеног документа, датум издавања и серијски број службеног документа.
Немогућност доказивања идентитета
Члан 45.
Ако учесник не може да докаже свој идентитет на начин предвиђен законом и овим пословником, јавни бележник одбија да предузме тражену службену радњу.
Ако након увида у поднети службени документ, односно саслушања сведока идентитета није стекао уверење да је учесник тај за којег се издаје, јавни бележник одбија да предузме тражену службену радњу.
6. Тумачи и преводиоци
Члан 46.
На поступак сачињавања јавнобележничке исправе када у поступку учествују тумачи и преводиоци, сходно се примењују одредбе Закона о јавном бележништву, Закона о ванпарничном поступку и одредбе овог пословника.
Утврђивање идентитета тумача
Члан 47.
Идентитет тумача који није лично познат јавном бележнику утврђује се увидом у службене документе, на исти начин као и идентитет учесника.
Јавнобележничка исправа садржи напомену да је тумач лично познат јавном бележнику, односно да је његов идентитет утврђен увидом у службени документ одређене врсте (лична карта, путна исправа и сл.), потпуне податке о издаваоцу, датуму издавања и серијском броју службеног документа.
Утврђивање овлашћења за тумачење
Члан 48.
Овлашћење тумача јавни бележник утврђује увидом у решење о постављењу тумача знакова слепих, глувих или немих лица које доноси министар надлежан за правосуђе, односно увидом у евиденцију тумача која се води у министарству надлежном за правосуђе.
Јавнобележничка исправа садржи напомену о начину на који је утврђено овлашћење тумача.
Преводиоци
Члан 49.
Ако учесник не разуме језик који је у службеној употреби, у поступку састављања или оверавања јавнобележничке исправе учествује стални судски преводилац.
Правила која важе за тумача на одговарајући начин се примењују када се утврђује идентитет и овлашћење сталног судског преводиоца.
Посебно правило за потписивање
Члан 50.
У јавнобележничку исправу, после текста правног посла, јавни бележник уноси напомену да тумач, односно преводилац својим потписом потврђује да је учеснику верно пренео садржину исправе и све одговоре и објашњења јавног бележника, као и да је учесник ту исправу признао за своју.
Тумач, односно преводилац потписује се на јавнобележничкој исправи, у делу који је намењен за потписивање учесника и других субјеката у поступку.
Приликом потписивања на јавнобележничкој исправи тумач, односно преводилац дужан је да поред потписа отисне свој печат.
7. Законски заступници
Утврђивање идентитета
Члан 51.
Идентитет законског заступника утврђује се на исти начин као и идентитет учесника.
Утврђивање овлашћења за заступање
Члан 52.
Својство законског заступника утврђује се увидом у јавне регистре (матичне књиге, катастар непокретности и сл.) или увидом у поднете јавне исправе које су подобне да докажу постојање односа са учесником из којег проистиче овлашћење за заступање.
Овлашћење родитеља да заступа своје малолетно дете може се утврдити увидом у извод из матичне књиге рођених.
Овлашћење родитеља да заступа своје пунолетно дете може се утврдити увидом у правноснажну судску одлуку о продужењу родитељског права.
Овлашћење усвојиоца да заступа свог усвојеника може се утврдити увидом у одлуку којом је засновано усвојење.
Овлашћење старатеља да заступа штићеника може се утврдити увидом у одлуку о стављању под старатељство.
Члан 53.
Јавни бележник је дужан да копира сваку јавну исправу на основу које је утврдио да одређено лице има својство законског заступника и да копију приложи у јавнобележнички спис.
Ако је својство законског заступника утврдио увидом у јавни регистар, јавни бележник штампа извод из јавног регистра и прилаже га у јавнобележнички спис, стављајући на одштампан примерак потписану белешку на који начин је извршио увид.
Напомена о начину на који је утврђено својство законског заступника
Члан 54.
Ако је својство законског заступника утврђено увидом у јавну исправу, јавнобележничка исправа садржи напомену да је овлашћење за заступање утврђено увидом у јавну исправу (извод из матичне књиге рођених и сл.), потпуне податке о издаваоцу јавне исправе, датум издавања и службени број јавне исправе.
Ако је својство законског заступника утврђено увидом у јавни регистар, јавнобележничка исправа садржи напомену да је овлашћење за заступање утврђено увидом у јавни регистар, датум када је извршен увид у јавни регистар, а ако јавни бележник није лично извршио увид у јавни регистар, онда и податке о лицу које је извршило увид (навести име, презиме, адресу пребивалишта и његово својство).
Немогућност утврђивања својства законског заступника
Члан 55.
Ако законски заступник не може да докаже своје овлашћење за заступање на начин предвиђен законом и овим пословником, јавни бележник одбија да предузме тражену службену радњу.
Странка по дужности
Члан 56.
Правила о утврђивању својства законског заступника на одговарајући начин се примењују и на утврђивање овлашћења извршиоца тестамента, стараоца заоставштине и других странака по дужности да предузимају правне послове у своје име, али са дејством на правни положај трећег лица.
8. Учешће овлашћеног лица органа старатељства
Утврђивање идентитета овлашћеног лица и овлашћења да иступи у име надлежног органа старатељства
Члан 57.
Када је за предузимање правног посла или друге правне радње потребна сагласност органа старатељства, јавни бележник упућује учесника, односно његовог заступника да надлежном центру за социјални рад поднесе захтев за давање сагласности.
Идентитет лица које иступа у име органа старатељства утврђује се увидом у службени документ (лична карта, пасош и сл.).
Јавни бележник је дужан да копира службени документ на основу којег је утврдио идентитет овлашћеног лица органа старатељства и да копију приложи у јавнобележнички спис.
Овлашћење одређеног лица да у поступку састављања јавнобележничке исправе иступи у име органа старатељства утврђује се увидом у јавну исправу коју је издао надлежни центар за социјални рад.
Јавни бележник је дужан да у јавнобележнички спис приложи оригинал или копију јавне исправе на основу које је утврдио да је одређено лице овлашћено да иступи у име органа старатељства.
Напомена о начину на који су утврђени идентитет овлашћеног лица и овлашћење да иступи у име надлежног органа старатељства
Члан 58.
Јавнобележничка исправа садржи напомену да је идентитет овлашћеног лица органа старатељства утврђен увидом у службени документ одређене врсте (лична карта, путна исправа и сл.), потпуне податке о издаваоцу службеног документа, датуму издавања и серијском броју службеног документа.
Јавнобележничка исправа садржи напомену да је овлашћење одређеног лица да иступи у име органа старатељства утврђено увидом у одговарајућу јавну исправу, потпуне податке о центру за социјални рад који је означен као издавалац јавне исправе, датуму издавања и службеном броју јавне исправе.
Немогућност утврђивања идентитета и овлашћења за иступање у име органа старатељства
Члан 59.
Ако овлашћено лице органа старатељства не може да докаже свој идентитет или овлашћење да иступи у име органа старатељства, јавни бележник одбија да предузме тражену службену радњу и о томе обавештава руководиоца надлежног центра за социјални рад.
Посебно правило за потписивање
Члан 60.
У јавнобележничку исправу, после текста правног посла, јавни бележник уноси напомену да је овлашћено лице органа старатељства дало сагласност за предузимање правног посла.
Овлашћено лице органа старатељства потписује се на јавнобележничкој исправи, у делу који је намењен за потписивање учесника и других субјеката у поступку.
9. Учешће заступника правног лица
Утврђивање идентитета
Члан 61.
Идентитет заступника правног лица утврђује се увидом у службени документ, на исти начин као и идентитет учесника.
Утврђивање овлашћења за заступање
Члан 62.
Својство заступника правног лица и обим његових овлашћења утврђују се увидом у јавни регистар (на пример у Регистар привредних субјеката, Регистар удружења и сл.), односно у извод из јавног регистра или увидом у акт о оснивању, односно неки други унутрашњи организациони акт из којег се види које лице је овлашћено да изјављује вољу правног лица.
Члан 63.
Јавни бележник копира сваку исправу на основу које је утврдио да одређено лице има својство заступника правног лица и прилаже копију у јавнобележнички спис.
Ако је својство заступника правног лица утврдио увидом у јавни регистар, јавни бележник штампа извод из јавног регистра и прилаже га у јавнобележнички спис, стављајући на одштампан примерак потписану белешку на који начин је извршио увид.
Напомена о начину на који је утврђено својство заступника правног лица
Члан 64.
Ако је својство заступника правног лица утврђено увидом у поднету исправу, јавнобележничка исправа садржи напомену да је овлашћење за заступање утврђено увидом у исправу (на пример, извод из Регистра привредних субјеката, статут правног лица и сл.), потпуне податке о издаваоцу исправе, датум издавања и службени број исправе.
Ако је својство заступника правног лица утврђено увидом у јавни регистар, јавнобележничка исправа садржи напомену да је овлашћење за заступање утврђено увидом у јавни регистар, датум када је извршен увид, а ако јавни бележник није лично извршио увид у јавни регистар, онда и податке о лицу које је извршило увид (навести име, презиме, адресу пребивалишта и његово својство).
Немогућност утврђивања својства законског заступника
Члан 65.
Ако заступник правног лица не може да докаже своје овлашћење за заступање на начин предвиђен законом и овим пословником, јавни бележник одбија да предузме тражену службену радњу.
Издавање отправка и преписа јавнобележничке исправе
Члан 66.
Јавни бележник дужан је да, када сачини изворник или солемнизује нејавну исправу, изда по један отправак изворника или примерак солемнизоване исправе сваком лицу које је учествовало у правном послу о којем се сачињава исправа, лично или преко пуномоћника или заступника, странци која је дала изјаву, која је тражила утврђивање одређених чињеница или састављање записника, односно која је предузела радње о којима се саставља записник и свакој странци која је тражила издавање потврде или оверу, као и лицу у чију је корист правни посао закључен, односно наследницима тих лица.
У изворнику исправе се наводи коме се издаје отправак исправе, односно у солемнизационој клаузули се наводи коме се издаје примерак солемнизоване исправе.
Ако је јавнобележничка исправа извршна, јавни бележник је дужан да отправак изворника или примерак изда лицу које је у исправи означено као поверилац, односно његовим наследницима, ако су испуњени услови за извршење предвиђени законом.
Оверени или неоверени препис извршне исправе јавни бележник дужан је да изда лицима из става 1. овог члана, као и сведоцима, вештацима, преводиоцима и тумачима, којима се исправа издаје на њихов захтев и трошак, ако у самој исправи није друкчије одређено, а препис завештања само завештаоцу или лицу које је он изричито овластио у облику јавне исправе.
Јавни бележник дужан је да изда или да на увид препис исправе коју је дужан да чува, на захтев Коморе, Министарства или суда, када је потребно ради вршења надзора над радом јавног бележника, ако се тиме не крши обавеза чувања јавнобележничке тајне.
Издавање више од једног отправка изворника или примерка солемнизоване исправе лицима из става 1. овог члана врши се на њихов захтев и трошак.
IV. ПРАВИЛА О ЈАВНОБЕЛЕЖНИЧКИМ ОВЕРАМА
1. Општа правила за клаузулу о овери
Члан 67.
Овера се врши клаузулом која се ставља на исправу, односно на препис (клаузула о овери).
Клаузула из става 1. овог члана ставља се штамбиљем или електромеханичким уређајем за писање.
Клаузула о овери потписа ставља се поред или испод потписа, клаузула о овери преписа испод текста, а клаузула о овери нејавне исправе на крају исправе која се оверава.
Клаузула из става 3. овог члана може се ставити на полеђину исправе или на посебном листу који се повезује са исправом.
Клаузула о овери ставља се на исправу, односно препис тек пошто се у Уписнику о оверама и потврдама изврше сви уписи и ставе потребни потписи.
Испод клаузуле о овери следе: ознака „ЈАВНИ БЕЛЕЖНИК”, иза које се уписује име и презиме јавног бележника и адреса његове канцеларије, број овере у Уписнику о оверама и потврдама, датум, време и место овере, број примерака који је оверен и издат странци, потпис и печат јавног бележника.
На облик и означавање јавнобележничке овере сходно се примењују одредбе овог пословника.
2. Стављање клаузуле о овери када се исправа састоји од више листова
Члан 68.
Ако се поднета исправа састоји од више листова, јавни бележник повезује те листове јемствеником, чији се крајеви на последњој страници причвршћују печатним воском или налепницом и печатом јавног бележника.
Ако се поднета исправа састоји од мањег броја листова, јавни бележник их може повезати хефталицом у горњем левом углу.
Повезане листове јавни бележник печати тако да отисак печата обухвати оба листа на месту где су спојени.
3. Клаузула о овери потписа
Члан 69.
(1) Ако је подносилац исправе у присуству јавног бележника потписао исправу, клаузула о овери потписа гласи:
„Потврђује се да је (навести име и презиме, место рођења, датум рођења, адресу пребивалишта) у присуству јавног бележника својеручно потписао ову исправу. 
Идентитет подносиоца исправе утврђен је увидом у (навести службени документ, његовог издаваоца и серијски број) /сведочењем (навести за сваког сведока име и презиме, адресу и службени документи на основу којег је утврђен његов идентитет). 
Исправа странке/странака, написана (навести како је написана и од колико се страна састоји), оверена је у ___ (навести колико) примерка за потребе странке/странака, а 1 (један) оверен примерак, остаје код поступајућег јавног бележника. 
Јавни бележник овером ове исправе потврђује потпис странке, и не одговара за садржину исправе. 
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
(2) Ако је подносилац исправе у присуству јавног бележника признао потпис на исправи за свој, клаузула о овери потписа гласи:
„Потврђује се да је (навести име и презиме, место рођења, датум рођења, адресу пребивалишта) у присуству јавног бележника потпис на овој исправи признао за свој. 
Идентитет подносиоца исправе утврђен је увидом у (навести службени документ, његовог издаваоца и серијски број)/сведочењем (навести за сваког сведока име и презиме, адресу и службени документ на основу којег је утврђен његов идентитет). 
Исправа странке/странака, написана (навести како је написана и од колико се страна састоји), оверена је у ___ (навести колико) примерка за потребе странке/странака, а 1 (један) оверен примерак, остаје код поступајућег јавног бележника.
Јавни бележник овером ове исправе потврђује потпис странке, и не одговара за садржину исправе. 
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
Члан 70.
Ако се оверава потпис подносиоца исправе који услед слабовидости, неписмености или другог разлога није у стању да чита, клаузула о овери потписа гласи:
„Потврђује се да је (навести име и презиме, датум рођења, адресу пребивалишта) у присуству јавног бележника својеручно потписао ову исправу/потпис на овој исправи признао за свој, пошто му је садржина исправе прочитана пред јавним бележником. 
Идентитет подносиоца исправе утврђен је увидом у (навести службени документ, његовог издаваоца и серијски број) / сведочењем (за сваког сведока навести име и презиме, адресу и службени документ на основу којег је утврђен његов идентитет). 
Исправа странке/странака, написана (навести како је написана и од колико се страна састоји), оверена је у ___ (навести колико) примерка за потребе странке/странака, а 1 (један) оверен примерак, остаје код поступајућег јавног бележника.
Јавни бележник овером ове исправе потврђује потпис странке, и не одговара за садржину исправе. 
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
Члан 71.
Ако се оверава потпис подносиоца исправе који није у стању да чује, а који услед слабовидости, неписмености или другог разлога није у стању да чита, клаузула о овери потписа гласи:
„Потврђује се да је (навести име и презиме, датум рођења, адресу пребивалишта) у присуству јавног бележника својеручно потписао ову исправу/потпис на овој исправи признао за свој, пошто му је садржина исправе прочитана пред јавним јавним бележником уз помоћ тумача (навести име и презиме). 
Идентитет подносиоца исправе утврђен је увидом у (навести службени документ, његовог издаваоца и серијски број) / сведочењем (за сваког сведока навести име и презиме, адресу и службени документ на основу којег је утврђен његов идентитет). 
Идентитет тумача утврђен је увидом у (навести службени документ, његовог издаваоца и серијски број) / Тумач је лично познат јавном бележнику. 
Исправа странке/странака, написана (навести како је написана и од колико се страна састоји), оверена је у ___ (навести колико) примерка за потребе странке/странака, а 1 (један) оверен примерак, остаје код поступајућег јавног бележника.
Јавни бележник овером ове исправе потврђује потпис странке, и не одговара за садржину исправе. 
Судски тумач, својим потписом на овој исправи потврђује да је подносиоцу исправе верно пренео њену садржину.
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
Члан 72.
(1) Ако подносилац исправе иступа као законски заступник или пуномоћник физичког лица, клаузула о овери потписа гласи:
„Потврђује се да је (навести име и презиме, датум рођења, адресу пребивалишта) у својству законског заступника/пуномоћника (навести име и презиме, датум рођења, адресу пребивалишта штићеника/властодавца), у присуству јавног бележника својеручно потписао ову исправу. 
Идентитет подносиоца исправе утврђен је увидом у (навести службени документ, његовог издаваоца и серијски број) / сведочењем (за сваког сведока навести име и презиме, адресу и службени документ на основу којег је утврђен његов идентитет). 
Овлашћење подносиоца исправе за заступање утврђено је на основу (навести акт којим је дато овлашћење за заступање). 
Исправа странке/странака, написана (навести како је написана и од колико се страна састоји), оверена је у ___ (навести колико) примерка за потребе странке/странака, а 1 (један) оверен примерак, остаје код поступајућег јавног бележника.
Јавни бележник овером ове исправе потврђује потпис странке, и не одговара за садржину исправе. 
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
(2) Ако подносилац исправе иступа као заступник правног лица, клаузула о овери потписа гласи:
„Потврђује се да је (навести име и презиме, датум рођења, адресу пребивалишта) у својству заступника (навести назив, седиште и матични број правног лица), у присуству јавног бележника својеручно потписао ову исправу. 
Идентитет и заступника подносиоца исправе утврђен је увидом у (навести службени документ, његовог издаваоца и серијски број). 
Подносилац исправе је овлашћен за заступање на основу (навести акт из којег проистиче овлашћење за заступање). 
Исправа странке/странака, написана (навести како је написана и од колико се страна састоји), оверена је у ___ (навести колико) примерка за потребе странке/странака, а 1 (један) оверен примерак, остаје код поступајућег јавног бележника.
Јавни бележник овером ове исправе потврђује потпис странке, и не одговара за садржину исправе. 
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
Клаузула о овери потписа на исправи која је сачињена на страном језику
Члан 73.
Ако је исправа сачињена на страном језику, и уколико овери потписа на истој присуствује судски преводилац, клаузула о овери потписа гласи:
„Потврђује се да је (навести име и презиме, датум рођења, адресу пребивалишта) у присуству јавног бележника својеручно потписао ову исправу /признао за свој потпис на овој исправи, која је сачињена на страном језику, пошто је садржина исправе прочитана пред јавним јавним бележником од стране сталног судског преводиоца.
Идентитет подносиоца исправе утврђен је увидом у (навести службени документ, његовог издаваоца и серијски број) / сведочењем (за сваког сведока навести име и презиме, адресу и службени документ на основу којег је утврђен његов идентитет). 
Идентитет и својство сталног судског преводиоца утврђен је увидом у (навести службени документ, његовог издаваоца и серијски број) / Судски преводилац је лично познат јавном бележнику. 
Исправа странке/странака, написана (навести како је написана и од колико се страна састоји), оверена је у ___ (навести колико) примерка за потребе странке/странака, а 1 (један) оверен примерак, остаје код поступајућег јавног бележника.
Јавни бележник овером ове исправе потврђује потпис странке, и не одговара за садржину исправе. 
Стални судски преводилац, својим потписом на овој исправи потврђује да је верно пренео садржину исправе и да је странка од стране јавног бележника упозорена да се овером потврђује да је странка својеручно потписала исправу (признала потпис за свој) и да јавни бележник не одговара за садржину исправе.
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
Ако је исправа сачињена на страном језику, и уколико је странка приложила превод исправе а који је сачињен од стране овлашћеног судског преводиоца, клаузула о овери потписа гласи:
„Потврђује се да је (навести име и презиме, датум рођења, адресу пребивалишта) у присуству јавног бележника својеручно потписао ову исправу /признао за свој потпис на овој исправи, која је сачињена на страном језику, пошто је јавни бележник упознат са садржина исправе увидом у превод исправе сачињен од стране овлашћеног судског преводиоца____________
Идентитет подносиоца исправе утврђен је увидом у (навести службени документ, његовог издаваоца и серијски број) / сведочењем (за сваког сведока навести име и презиме, адресу и службени документ на основу којег је утврђен његов идентитет). 
Идентитет и својство сталног судског преводиоца утврђен је увидом у (навести службени документ, његовог издаваоца и серијски број) / Судски преводилац је лично познат јавном бележнику. 
Исправа странке/странака, написана (навести како је написана и од колико се страна састоји), оверена је у ___ (навести колико) примерка за потребе странке/странака, а 1 (један) оверен примерак, остаје код поступајућег јавног бележника.
Јавни бележник овером ове исправе потврђује потпис странке, и не одговара за садржину исправе. 
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
4. Клаузула о овери рукознака
Члан 74.
(1) Ако је подносилац исправе у присуству јавног бележника ставио отисак прста на исправу, клаузула о овери рукознака гласи:
„Потврђује се да је (навести име и презиме, датум рођења, адресу пребивалишта) у присуству јавног бележника на ову исправу ставио отисак (навести ког прста и које руке). 
Идентитет подносиоца исправе утврђен је увидом у (навести службени документ, његовог издаваоца и серијски број) / сведочењем (за сваког сведока навести име и презиме, адресу и службени документ на основу којег је утврђен његов идентитет). 
Исправа странке/странака, написана (навести како је написана и од колико се страна састоји), оверена је у ___ (навести колико) примерка за потребе странке/странака, а 1 (један) оверен примерак, остаје код поступајућег јавног бележника.
Јавни бележник овером ове исправе потврђује потпис странке, и не одговара за садржину исправе. 
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
(2) У рубрици бр. 7. Уписника о оверама и потврдама јавни бележник ставља напомену да је подносилац исправе ставио отисак прста (навести ког прста и које руке).
Члан 75.
Ако подносилац исправе није у стању да стави рукознак, клаузула о овери потписа гласи:
„Потврђује се да је (навести име и презиме, датум рођења, адресу пребивалишта) у присуству јавног бележника признао за свој потпис на овој исправи који је исписао позвани сведок (навести име и презиме). 
Идентитет подносиоца исправе утврђен је увидом у (навести службени документ, његовог издаваоца и серијски број) / сведочењем (за сваког сведока навести име и презиме, адресу и службени документ на основу којег је утврђен његов идентитет). 
У поступку су учествовали позвани сведоци: 
1. (навести име и презиме, датум рођења, адресу пребивалишта), чији је идентитет утврђен увидом у (навести службени документ, његовог издаваоца и серијски број) и 2. (навести име и презиме, датум рођења, адресу пребивалишта), чији је идентитет утврђен увидом у (навести службени документ, његовог издаваоца и серијски број).
Исправа странке/странака, написана (навести како је написана и од колико се страна састоји), оверена је у ___ (навести колико) примерка за потребе странке/странака, а 1 (један) примерак, остаје код поступајућег јавног бележника. 
Позвани сведоци својим потписом на овој исправи потврђују да је странка у присуству јавног бележника признала за свој потпис на овој исправи који је исписао позвани сведок (навести име и презиме).
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
5. Клаузула о овери рукописа
Члан 76.
(1) Ако је подносилац исправе у присуству јавног бележника својеручно написао поднету исправу, клаузула о овери рукописа гласи:
„Потврђује се да је (навести име и презиме, датум рођења, адресу пребивалишта) у присуству јавног бележника својеручно написао ову исправу. 
Идентитет подносиоца исправе утврђен је увидом у (навести службени документ, његовог издаваоца и серијски број) / сведочењем (за сваког сведока навести име и презиме, адресу и службени документ на основу којег је утврђен његов идентитет). 
Исправа странке/странака, написана (навести како је написана и од колико се страна састоји), оверена је у ___ (навести колико) примерка за потребе странке/странака, а 1 (један) оверен примерак, остаје код поступајућег јавног бележника.
Јавни бележник овером ове исправе потврђује потпис странке, и не одговара за садржину исправе. 
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
(2) Ако је подносилац исправе у присуству јавног бележника признао да је раније својеручно написао поднету исправу, клаузула о овери рукописа гласи:
„Потврђује се да је (навести име и презиме, датум рођења, адресу пребивалишта) у присуству јавног бележника признао да је поднету исправу раније својеручно написао. 
Идентитет подносиоца исправе утврђен је увидом у (навести службени документ, његовог издаваоца и серијски број) / сведочењем (за сваког сведока навести име и презиме, адресу и службени документ на основу којег је утврђен његов идентитет). 
Исправа странке/странака, написана (навести како је написана и од колико се страна састоји), оверена је у ___ (навести колико) примерка за потребе странке/странака, а 1 (један) оверен примерак, остаје код поступајућег јавног бележника.
Јавни бележник овером ове исправе потврђује потпис странке, и не одговара за садржину исправе. 
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
6. Клаузула о овери преписа
Члан 77.
(1) Клаузула о овери преписа гласи:
„Потврђује се да је овај препис, који је написан (навести како је написан препис и од колико се страна састоји) подударан са изворником/ примерком солемнизоване исправе који је написан (навести како је написан изворник) и који се састоји од _____ (навести колико) страница. 
Потврђује се да наведена исправа није исправљена, преиначена, брисана, прецртана, да није уметнута или додата (ако јесте навести у ком делу се исправа разликује од изворника исправе). 
Потврђује се да наведена исправа није поцепана, оштећена или сумњива по свом спољашњем облику (ако јесте навести у ком делу се исправа разликује од изворника исправе). 
Јавни бележник потврђује да је упоредио препис са преписаном исправом, те да се препис слаже са преписаном исправом и у правопису, интерпункцији и скраћивању речи.
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
(2) Ако се препис сачињава по службеној дужности за потребе суда односно другог надлежног органа, Клаузула о овери преписа гласи:
„Потврђује се да је овај препис, који је написан (навести како је написан препис и од колико се страна састоји) подударан са изворником/ примерком солемнизоване исправе који је написан (навести како је написан изворник) и који се састоји од ______ (навести колико) страница. 
Накнада за оверу преписа није наплаћена. Радња овере преписа извршена по службеној дужности.”
7. Клаузула о овери копије
Члан 78.
(1) Ако је копирана исправа сачињена на језику којим јавни бележник влада, клаузула о овери копије гласи:
„Потврђује се да је ова копија истоветна са копираном исправом која је написана (навести како је написана копирана исправа) и која се састоји од _______ страна. 
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
(2) Ако је копирана исправа сачињена на језику којим јавни бележник не влада, односно ако садржи цртеже, планове, скице или фотографије, клаузула о овери копије гласи:
„Потврђује се да је ова копија начињена под надзором поступајућег јавног бележника и да је истоветна са копираном исправом која је написана (навести како је написана копирана исправа) и која се састоји од _______ страна. 
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
8. Клаузула о потврђивању исправе (солемнизациона клаузула)
Члан 79.
(1) Клаузула о потврђивању исправе мора да садржи:
„Јавни бележник _____ (име и презиме јавног бележника), са службеним седиштем у _____ (назив места), ______ (назив општине), улица ______ број ____ (словима број) потврђује се да је дана _______у ___________часова приступио:
1. (навести име, презиме, датум рођења и адресу пребивалишта странака, односно назив и седиште странке – правног лица и име и презиме, адресу и пребивалиште његовог заступника) странке.
Странка је у правном послу (навести својство странке: купац, продавац, залогодавац, давалац пуномоћја...) и након предочавања садржине исправе, у присуству јавног бележника, изјавила је да садржина ове исправе у свему одговара њеној вољи, као и да је на исту у присуству јавног бележника ставила свој потпис.
Идентитет именованог утврђен је увидом у (навести службени документ, његовог издаваоца и серијски број) / сведочењем (за сваког сведока навести име и презиме, адресу и службени документ на основу којег је утврђен његов идентитет, својство заступника или овлашћење за заступање). 
Јавни бележник потврђује да је исправа странака одштампана на хартији, написана у складу са службеном употребом језика и писма, да исправа није исправљена, преиначена, брисана, прецртана, уметнута или додата, односно да је поцепана, оштећена или сумњива по свом спољашњем облику.
Јавни бележник је садржину исправе – _______ (навести врсту правног посла) потврдио након извршеног увида у документацију коју је странка у оригиналу поднела на увид и које се у копији прилажу уз ову исправу. 
Навести прилоге: (документа на основу којих се утврђује идентитет и документа који доказују да је странка овлашћена за предузимање правног посла, односно означење исправа које се прилажу клаузули о потврђивању, као што су пуномоћја, изводи из матичних књига, катастра непокретности, земљишних и других јавних књига...).
Јавни бележник потврђује да су странке, пре потписивања, у присуству јавног бележника изјавили да су поучени о садржини и правним последицама правног посла да су разумели поуке и упозорења јавног бележника те да садржина ове исправе у свему и потпуно одговара њиховој вољи. Након тога странке су у присуству јавног бележника потписале исправу.
Изјаву странака, а кад је потребно и други учесници, поучени о садржини и правним последицама правног посла, као и изјаву да су странке упозорене да су њихове изјаве нејасне, неразумљиве или двосмислене, као и да су и после упозорења при таквим изјавама остале.
Исправу странака, која је сачињена на српском језику, ______писмом (навести којим писмом) на ____ странице (невести број страница), јавни бележник је потврдио након што је утврђено да је правни посао дозвољен, односно да није у супротности са принудним прописима, јавним поретком и добрим обичајима и након што је утврђено да одговара вољи странка, и да је потписана својеручно од стране странака у присуству поступајућег јавног бележника у ___ примерка, од којих 1 (један) примерак, са прилозима остаје код поступајућег јавног бележника, а по 1 (један) примерак задржава свака уговорна страна.
Исправа са клаузулом о потврђивању исправе се састоји од ____ страница (навести број страница), од чега ____ странице (невести број страница) чине (навести врсту правног посла), који је исписан штампачем, једнострано/двострано, и ____ страница (невести број страница) чини Клаузулу о потврђивању исправе, које су штампане једнострано.
Јавнобележничка награда за солемнизацију приватне исправе – (навести врсту правног посла), у укупном износу од ______динара са урачунатим ПДВ-ом, наплаћена је на основу члана ___тарифног броја _____Јавнобележничке тарифе („Службени гласник РС”, бр._____).
Јавнобележнички трошкови за солемнизацију приватне исправе, наплаћени су у укупном износу од ______динара, са обрачунатим ПДВ-ом, на основу члана ___тарифног броја _____Јавнобележничке тарифе („Службени гласник РС”, бр._____).
Клаузула о потврђивању исправе је сачињена у канцеларији поступајућег јавног бележника, (место потврђивања исправе, ако се потврђивање исправе врши изван јавнобележничке канцеларије).
У _______, дана ______ (словима датум) у ______часова.”
(2) Ако је странка ставила отисак прста у солемнизационој клаузули, наводи се којим прстом и које руке је стављен отисак.
(3) Ако је јавни бележник упозорио странку да нема право да предузме правни посао из нејавне исправе коју подноси на оверу, јавни бележник наводи то у солемнизационој клаузули.
(4) Ако у поступку потврђивања садржине исправе учествују и друга лица солемнизациона клаузула садржи и констатацију јавног бележника којим утврђује идентитет и својство тог лица, његово учешће у потврђивању садржине исправе, као и радње које је предузео (позвани сведоци, тумач, судски преводилац, орган старатељства...).
9. Клаузула о овери превода
Члан 80.
Клаузула о овери превода гласи:
„Потврђује се да овај превод верно одражава садржину изворног текста исправе. 
Накнада за оверу ____ (навести колико) примерка наплаћена је у укупном износу од _______ динара и обухвата износ накнаде од __________ динара са урачунатим ПДВ-ом на основу члана ___тарифног броја _____Јавнобележничке тарифе.”
10. Клаузула о овери извода из јавних, трговачких и пословних књига
Члан 81.
Клаузула о овери извода из јавних, трговачких и пословних књига гласи:
„Потврђује се да су у овом изводу верно пренети подаци из (навести назив јавне, трговачке или пословне књига и органа који га води). Увид у изворну књигу извршен је (навести време, датум и место).
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
11. Клаузула о овери одштампаног примерка електронског документа
Члан 82.
Клаузула о овери одштампаног примерка електронског документа гласи:
„Потврђује се да је овај писмени примерак електронског документа одштампан под надзором поступајућег јавног бележника и да је истоветан са електронским документом који је квалификованим електронским потписом потписао (навести податке о потписнику). 
Квалификовани електронски сертификат издао је (навести податке о издаваоцу квалификованог електронског сертификата). 
Провера квалификованог електронског сертификата извршена је (навести дан, месец и годину) у (навести време). 
Накнада за оверу ____ (навести колико) примерка наплаћена је у укупном износу од _______ динара са урачунатим ПДВ-ом на основу члана ___тарифног броја _____Јавнобележничке тарифе.”
12. Посебна правила за оверавање бланко потписа 
Члан 83.
Оверавање бланко потписа није дозвољено.
Изузетно, јавни бележник може оверити потпис на исправи чији поједини делови нису попуњени ако подносилац исправе може да пружи оквирне податке о томе како би ти делови требало да буду исписани и ако докаже да постоје важни разлози за оверавање потписа пре него што се исправа у целости попуни.
У клаузули о оверавању потписа јавни бележник посебно назначава:
1) који делови исправе нису били попуњени у моменту оверавања потписа;
2) оквирне податке које је пружио подносилац исправе о томе како би ти делови исправе требало да буду попуњени;
3) разлоге због којих је оверен потпис на делимично попуњеној исправи.
13. Чување копија оверених исправа
Члан 84.
Јавни бележник је дужан да копира сваку исправу коју је оверио и да ту копију чува у својој архиви три године.
Ако је приликом оверавања исправе јавни бележник утврђивао идентитет подносиоца исправе или његово овлашћење за заступање, односно идентитет сведока, дужан је да копира службене документе и друге исправе које су му дате на увид и да њихове копије повеже с копијом исправе коју је оверио.
Јавни бележник је дужан да чува исправе чију садржину је потврдио, односно солемнизоване исправе на начин и у року предвиђеном за јавнобележничке записе и јавнобележничке записнике.
V. ВОЂЕЊЕ КЊИГА
1. Скраћене ознаке књига које води јавни бележник
Члан 85.
Службене књиге које води јавни бележник означавају се следећим скраћеницама:
– Општи пословни уписник – „ОПУ”;
– Уписник о оверама и потврдама – „УОП”;
– Уписник о протестима – „ПУ”;
– Именик лица која су пред јавним бележником саставила или му предала исправу о располагању за случај смрти – „ИТ”;
– Депозитна књига – „ДК”;
– Уписник радњи које је суд или други надлежни орган поверио јавном бележнику – „УПП”;
– Заједнички азбучни именик странака – „АИС”;
– Књига евиденције података – „ЕК”.
2. Општа правила о вођењу књига
а) Облик
Члан 86.
Књиге се сачињавају од пуне, беле хартије А3 формата, осим Заједничког азбучног именика (даље: „АИС”)
Корице морају бити круте.
Корице и листови књиге прошивају се јемствеником, а оба краја јемственика причвршћују се печатним воском и оверавају печатом Јавнобележничке коморе.
Свака страница књиге мора бити обележена редним бројем, а на почетку сваке странице мора бити означена календарска година.
На предњој спољашњој страни корице уписује се назив књиге.
Члан 87.
АИС се води у електронској форми на начин одређен овим пословником у члановима од 109. до 113.
Све остале књиге се воде на начин предвиђен чланом 86. овог пословника.
б) Овера књиге
Члан 88.
Књигу оверава председник Јавнобележничке коморе или неко друго лице одређено актом Јавнобележничке коморе.
Овера се врши отискивањем печата Јавнобележничке коморе на налепници, којом су повезани крајеви јемственика и стављањем клаузуле о овери књиге.
Клаузула о овери књиге отискује се у горњем делу последњег листа.
Клаузула о овери књиге садржи број страница, датум овере и датум када је књига предата јавном бележнику, потпис лица које је извршило оверу и печат Јавнобележничке коморе.
О овереним књигама Јавнобележничка комора води евиденцију.
Начин вођења евиденције оверених књига уређује се актом Извршног одбора Јавнобележничке коморе.
Члан 89.
Трошкове набавке и овере књига сноси јавни бележник.
в) Општа правила о вођењу књига
Члан 90.
Јавни бележник не сме да врши уписе у нову књигу пре него што испуни постојећу.
Захтев за оверу нове књиге, осим АИС, јавни бележник може поднети Јавнобележничкој комори када оцени да ће према редовном току ствари испунити постојећу књигу најдуже за месец дана.
Члан 91.
Упис у књигу врши се хронолошки у првом слободном реду, тако да редослед уписа буде подударан са редоследом обављања службених радњи.
Приликом уписивања у књигу јавни бележник не сме да прескаче редове, нити да накнадно попуњава прескочене редове.
Ако је јавни бележник омашком прескочио ред, тај ред прецртава црвеном оловком, а у рубрици за примедбе ставља ознаку „Грешка”.
Упис у књигу врши се црним или плавим мастилом хемијском оловком, пенкалом или наливпером.
Неиспуњена рубрика у књизи не сме остати празна већ се попуњава косом цртом која почиње од доњег левог угла и завршава се у горњем десном углу.
Члан 92.
Погрешан упис не сме се брисати нити уклањати на неки други начин (прилепљивањем, радирањем, бојењем коректором).
Погрешан упис прецртава се црвеном оловком тако да прецртани текст остане читљив, а у рубрици за примедбе ставља се ознака: „Погрешан упис”.
Упис који се врши иза погрешног уписа добија нови следећи редни број.
Укупан број погрешних уписа приликом закључивања књиге одбија се од последњег редног броја.
Члан 93.
Ако је приликом уношења уписа начинио грешку, јавни бележник је поправља тако што у исту рубрику уноси тачан текст и то констатује у рубрици за примедбе.
Погрешан текст се прецртава црвеном оловком тако да прецртани текст остане читљив.
Члан 94.
Уписи у новој календарској години започињу на новој страници.
Први упис у новој календарској години означава се бројем 1 (један).
Јавни бележник је дужан да на крају сваке године закључи уписе тако што непосредно испод задњег уписа подвлачи црвену црту и уноси белешку која садржи: време и датум закључења, редни број последњег уписа, број погрешних уписа, потпис и печат јавног бележника.
Редни број последњег уписа и број погрешних уписа бележе се цифрама и словима.
Члан 95.
Када се књига испуни, на последњој страници се ставља белешка која садржи: време и датум када је књига испуњена, потпис и печат јавног бележника.
Испуњену књигу јавни бележник у року од месец дана предаје председнику Јавнобележничке коморе или другом овлашћеном лицу које испитује да ли је књига правилно вођена.
Ако председник Јавнобележничке коморе утврди да је књига правилно вођена, он о томе издаје потврду јавном бележнику и враћа му књигу.
Потврда о правилном вођењу књиге отискује се штамбиљем на последњој страници.
Потврда о правилном вођењу књиге садржи: напомену да нису уочени недостаци у вођењу књиге, датум издавања потврде, датум када је књига враћена јавном бележнику, потпис лица које је издало потврду и печат Јавнобележничке коморе.
Ако се утврде ситне неправилности у вођењу књиге, овлашћено лице то констатује у посебном записнику, који предаје јавном бележнику и оставља му примерен рок да уочене недостатке отклони.
Ако се утврде крупније неправилности у вођењу књиге, овлашћено лице ће против јавног бележника покренути дисциплински поступак, задржати књигу до окончања поступка и издати му потврду о томе.
3. Општи пословни уписник
Члан 96.
У Општи пословни уписник уписују се све службене радње које предузме јавни бележник (сачињавање јавнобележничких записа, записника и сл.), осим оних за које се воде посебне службене књиге.
На свакој страници Општег пословног уписника јавни бележник је дужан да стави свој потпис и печат.
Општи пословни уписник садржи следеће рубрике:
– Рубрика 1: редни број уписа;
– Рубрика 2: датум и време уписа;
– Рубрика 3: име, презиме, датум рођења и адреса пребивалишта странке, а ако је странка правно лице, назив и седиште странке, као и име и презиме и адреса пребивалишта његовог заступника;
– Рубрика 4: кратак опис предузете службене радње;
– Рубрика 5: износ наплаћене накнаде трошкова и награде за рад са позивом на Јавнобележничку тарифу;
– Рубрика 6: напомена о кретању списа;
– Рубрика 7: примедба.
4. Уписник о оверама и потврдама
Члан 97.
У Уписник о оверама и потврдама уписују се овера потписа, овера рукознака, овера рукописа, овера преписа, овера копије, овера превода, овера одлуке органа управљања правног лица и друге овере које врши јавни бележник, као и потврде које он издаје странци, осим овера и потврда за које је предвиђено да се уписују у посебну књигу.
Уписник о оверама и потврдама садржи следеће рубрике:
– Рубрика 1: редни број уписа;
– Рубрика 2: време и датум извршене овере, односно издате потврде;
– Рубрика 3: подаци о лицу којем је извршена службена радња и његов својеручан потпис, односно рукознак;
– Рубрика 4: начин на који је утврђен идентитет лица којем је извршена службена радња;
– Рубрика 5: кратак опис извршене службене радње;
– Рубрика 6: износ наплаћене накнаде трошкова и награде за рад с позивом на Јавнобележничку тарифу;
– Рубрика 7: примедба;
– Рубрика 8: потпис лица које је извршило службену радњу.
Члан 98.
Ако је странка физичко лице, у рубрику број 3 уписују се име и презиме, датум рођења и адреса пребивалишта.
Странка физичко лице потписује се или ставља отисак прста у рубрици број 3 испод података о њој.
Ако је странка правно лице, у рубрику број 3 уписују се назив и седиште странке, име и презиме и адреса пребивалишта њеног заступника.
Заступник странке правног лица потписује се у рубрици бр. 3 испод података о правном лицу и отискује печат правног лица.
Приликом овере потписа, пожељно је да се испред података о странци назначи њено својство у исправи поводом које се предузима службена радња (на пример: властодавац, продавац, купац, закупац и сл.).
Члан 99.
Ако је идентитет странке утврђен увидом у службени документ, у рубрику број 4 уписује се напомена да је идентитет утврђен увидом у службени документ одређене врсте (лична карта, путна исправа и сл.), потпуни подаци о издаваоцу службеног документа, датум издавања и серијски број службеног документа.
Ако је идентитет странке утврђен саслушањем сведока идентитета, у рубрику број 4 уписује се напомена да је идентитет утврђен саслушањем сведока, његово име и презиме, датум и место рођења, адреса пребивалишта и напомена о начину на који је утврђен његов идентитет.
У напомени о утврђивању идентитета сведока наводи се да је идентитет утврђен увидом у службени документ одређене врсте (лична карта, путна исправа и сл.), као и потпуни подаци о издаваоцу службеног документа, датум издавања и серијски број службеног документа.
Сведок идентитета потписује се у рубрици број 4 испод података о њему.
Ако је странка правно лице, у рубрици број 4 уписује се напомена о начину на који је јавни бележник утврдио да постоји овлашћење за заступање.
Члан 100.
У рубрици број 5 јавни бележник описује службену радњу коју је предузео.
Опис треба да садржи напомену да ли се издаје потврда или се врши овера.
Ако се издаје потврда, јавни бележник напомиње какву потврду издаје, а ако се врши овера, напомиње шта оверава (потпис, препис, превод и сл.).
Члан 101.
У рубрику број 7 јавни бележник уписује да је исправу прочитао странци, односно да је нешто у исправи брисано, прецртавано и сличне чињенице за које је предвиђено да морају да буду посебно истакнуте.
Ако је странка уместо потписа ставила отисак прста, у рубрици број 7 уписује се са којег прста је стављен отисак.
Када се оверава изјава лица које нема обе руке, које не зна да чита или које је слепо, у рубрику број 7 ставља се напомена: „нема обе руке”, односно „не зна да чита”, односно „слеп”.
Члан 102.
Ако исто лице донесе више идентичних исправа на оверавање, или ако се оверава потпис више лица, обављање службене радње овере заводи се под једним пословним бројем, а у рубрику 7 – примедба, назначава у колико је примерака оверена исправа. Назнака о броју примерака и броју странака констатује се и у клаузули о овери. 
Ако се оверава потпис више лица у прву слободну рубрику се уписује једно лице, а затим у сваку следећу свако наредно лице под истим УОП бројем, с тим да се у рубрици редни број један и редни број 6 ставља коса црта (редни број и такса).
5. Уписник о протестима
Члан 103.
Уписник о протестима води се у складу с прописима којима се уређује облик и начин вођења регистра у којем се заводе протести менице.
6. Именик лица која су пред јавним бележником саставила или му предала исправу о располагању за случај смрти
Члан 104.
У Именик лица која су пред јавним бележником саставила или му предала исправу о располагању за случај смрти уписује се да је неко лице сачинило или опозвало тестамент, да је тестамент примљен на чување или враћен, да је тестамент предат ради проглашења, да су сведоци предали писмене изјаве о састављању усменог тестамента, односно да су сведоци усмено на записник дали изјаве о састављању усменог тестамента.
Правила која у погледу вођења Именика лица која су пред јавним бележником саставила или му предала исправу о располагању за случај смрти важе за тестамент на одговарајући начин се примењују и на друга располагања за случај смрти.
Члан 105.
Именик лица која су пред јавним бележником саставила или му предала исправу о располагању за случај смрти састоји се из 30 одсека, од којих је сваки намењен једном слову азбуке.
Уз десну ивицу сваке странице Именика видљиво је назначено велико слово азбуке.
Слова се означавају степенастим редоследом тако да се слово „А” налази на горњој, а слово „Ш” на доњој десној ивици.
Странице Именика обележавају се редним бројем за сваки одсек посебно.
На облик, вођење, оверавање и закључење уписа у Именику лица која су пред јавним бележником саставила или му предала исправу о располагању за случај смрти примењују се посебна правила о вођењу Заједничког азбучног именика странака.
Члан 106.
Именик лица која су пред јавним бележником саставила или му предала исправу о располагању за случај смрти садржи следеће рубрике:
– Рубрика 1: редни број уписа;
– Рубрика 2: датум уписа;
– Рубрика 3: име, презиме, датум рођења и адреса завештаоца;
– Рубрика 4: име, презиме, датум рођења и адреса лица коме је тестамент враћен са чувања, односно које је предало тестамент ради проглашења;
– Рубрика 5: кратак опис предузете службене радње;
– Рубрика 6: напомена о кретању списа;
– Рубрика 7: примедба.
Упис у одговарајући одсек овог именика увек се врши према почетном слову завештаочевог презимена.
У рубрику број 6 уписују се следећи подаци о службеној књизи у којој је службена радња заведена: скраћеница службене књиге, година завођења службене радње и број рубрике у којој је службена радња заведена (на пример: ОПУ: 2012/27).
7. Депозитна књига
Члан 107.
У депозитну књигу уписују се подаци о предметима који су јавном бележнику предати на чување.
Депозитна књига садржи:
– Рубрика 1: редни број уписа;
– Рубрика 2: датум уписа;
– Рубрика 3: име, презиме, датум рођења и адреса пребивалишта депонента и начин на који је утврђен његов идентитет;
– Рубрика 4: опис депонованог предмета;
– Рубрика 5: вредност депонованог предмета;
– Рубрика 6: време за које се предмет оставља на чување или напомена да се депозит може подићи по виђењу;
– Рубрика 7: разлог због којег се предмет депонује;
– Рубрика 8: тачан опис радње коју треба обавити;
– Рубрика 9: подаци о лицу у чију корист се предмет депонује, ако то лице није депонент;
– Рубрика 10: примедба.
Ако се депонује предмет испуњења обавезе, у рубрику број 8 уписује се обавеза коју треба испунити уз навођење места и времена испуњења обавезе.
У рубрику 10 уписује се ОПУ број записника о преузимању новца, хартија од вредности и исправа, а приликом издавања депоноване ствари уписује се ОПУ број под којим је издат предмет депозита. Потврда о депоновању издаје се под истим ОПУ бројем под којим је сачињен записник о преузимању новца, хартија од вредности и исправа у депозит. 
8. Уписник радњи које је суд или други надлежни орган поверио јавном бележнику
Члан 108.
Уписник радњи које је суд или други надлежни орган поверио јавном бележнику садржи следеће рубрике:
– Рубрика 1: редни број уписа;
– Рубрика 2: датум уписа;
– Рубрика 3: подаци о суду, односно другом надлежном органу који је поверио радњу;
– Рубрика 4: кратак опис поверене радње;
– Рубрика 5: подаци о странкама у поступку чије спровођење је поверено јавном бележнику;
– Рубрика 6: ознака и датум отпослања акта о обављеној повереној радњи;
– Рубрика 7: напомена о кретању списа;
– Рубрика 8: примедба.
Упис се врши онда када јавни бележник прими акт о поверавању спровођења одређене радње.
До окончања поверене радње, у рубрици број 6 јавни бележник графитном оловком уписује напомену: „у раду”.
9. Заједнички азбучни именик странака – АИС
Члан 109.
У АИС уписују се све странке које су уписане у службене књиге које води јавни бележник, изузев лица која су уписана у Именик лица која су пред јавним бележником саставила или му предала исправу о располагању за случај смрти.
АИС се води у писменом или у електронском облику под условом да су испуњени услови за вођење АИС у електронском облику.
Испуњеност услова за вођење и оверавање од стране Коморе АИС-а у електронском облику одређује се посебном одлуком Извршног одбора Коморе.
АИС садржи следеће рубрике: 
– Редни број,
– Подаци о странци (презиме и име физичког лица, односно назив правног лица),
– Ознака службене књиге у коју је странка уписана са датумом уписа.
Уколико је странка већ уписана у АИС у рубрику број 3 наводе се подаци о службеној књизи у којој је заведена службена радња и датум обављања службене радње док се не испуни рубрика 3, а након тога странка се уписује под следећим бројем.
Члан 110. 
АИС се састоји из 34 одсека, од којих је сваки намењен једном слову азбуке, односно одговарајућем латиничном слову X, Y, W и Q.
На свакој страници АИС-а видљиво је назначено велико слово азбуке, односно одговарајуће латинично слово X, Y, W и Q.
Уколико се АИС води у писменом облику, слова се означавају степенастим редоследом тако да се слово „А” налази на горњој, а слово „Q” на доњој десној ивици.
Странице именика обележавају се редним бројем за сваки одсек посебно.
Члан 111.
Упис у Заједнички азбучни именик врши се у првој слободној рубрици одговарајућег одсека.
Ако је странка физичко лице, упис у одговарајући одсек Заједничког азбучног именика врши се према почетном слову презимена странке.
Ако је странка правно лице, упис у одговарајући одсек Заједничког азбучног именика врши се према почетном слову назива странке.
Ако је поводом једне службене радње у службене књиге уписано више странака, свака од њих се уписује у Заједнички азбучни именик у одсеку који одговара почетном слову њеног презимена, односно њеног назива.
Ако је странка већ уписана у Заједнички азбучни именик, у текућој години у рубрици број 3 се наводе службене књиге у којој је странка уписана и број под којим је радња заведена са датумом уписа.
Члан 112.
Јавни бележник је дужан да на крају сваке године закључи уписе тако што за сваки одсек, непосредно испод задњег уписа, подвлачи црвену црту и уноси белешку која садржи време и датум закључења, редни број последњег уписа, број погрешних уписа, потпис и печат јавног бележника или електронски потпис уколико се АИС води у електронском облику.
Редни број последњег уписа и број погрешних уписа бележе се цифрама и словима.
Члан 113.
Уколико се АИС води у писменом облику Јавни бележник не сме да врши уписе у нови Заједнички азбучни именик пре него што испуни постојећи.
Уколико се АИС води у писменом облику сматра се испуњеним када се испуни било који одсек у именику.
Белешка коју јавни бележник ставља на задњу страну када се испуни Заједнички азбучни именик мора да садржи и напомену о одсеку који је испуњен.
10. Књига евиденције података
Члан 114.
У Књигу евиденције података уписују се исправе из јавнобележничких списа које је јавни бележник трајно или привремено доставио суду, Јавнобележничкој комори или другом надлежном органу.
Књига евиденције података садржи следеће рубрике:
– Рубрика 1: редни број уписа;
– Рубрика 2: датум уписа;
– Рубрика 3: подаци о суду, односно другом надлежном органу коме је достављена исправа;
– Рубрика 4: опис акта којим је тражено да се достави исправа;
– Рубрика 5: датум пријема акта;
– Рубрика 6: опис достављене исправе с позивом на број јавнобележничког списа;
– Рубрика 7: датум достављања тражене исправе;
– Рубрика 8: датум враћања тражене исправе;
– Рубрика 9: примедба.
Упис у Књигу евиденције података врши се када јавни бележник достави исправу суду, односно другом надлежном органу.
Ако се исправа доставља трајно (на пример, тестамент), у рубрику број 8 уписује се напомена „неповратно”.
Ако се исправа доставља на одређено време, у рубрику број 8 јавни бележник графитном оловком уписује датум када би исправа требало да буде враћена.
Када му буде враћена исправа, јавни бележник хемијском оловком, пенкалом или наливпером уписује у рубрику број 8 датум када му је исправа враћена.
11. Упис службене радње предузете изван канцеларије
Члан 115.
Када предузима службену радњу изван канцеларије, јавни бележник не сме да прескаче редове у службеној књизи да би оставио место за накнадно уписивање предузете радње.
О службеној радњи коју је предузео изван канцеларије јавни бележник је дужан да састави записник који мора да садржи све податке из одговарајуће службене књиге.
Пошто се врати у канцеларију, јавни бележник у први слободан ред одговарајуће службене књиге уноси податке из записника.
У рубрици која је намењена за примедбе јавни бележник уписује да су подаци унети из записника.
XI. ЈАВНОБЕЛЕЖНИЧКИ СПИС
1. Оснивање јавнобележничког списа
Члан 116.
Јавнобележнички спис чине: изворник, примерак солемнизоване исправе, односно препис јавнобележничке исправе, изворници или преписи исправа које се по закону и овом Пословнику морају приложити јавнобележничком спису, као и све пратеће исправе које је јавни бележник сачинио или примио приликом обављања службене радње.
Члан 117.
Јавнобележнички спис се чува у омоту списа.
Омот списа мора бити направљен од картона.
На првој спољашњој страни омота списа, у горњем левом углу великим словима се исписује: „ЈАВНИ БЕЛЕЖНИК”, а испод тога име и презиме јавног бележника и адреса његове канцеларије.
На првој спољашњој страни омота списа, у горњем десном углу исписује се број јавнобележничког списа.
На средини прве спољашње стране великим словима се исписује „ОМОТ СПИСА”, а испод тога подаци о предмету и странкама.
На првој унутрашњој страници омота списа налази се попис исправа, који садржи следеће рубрике:
– Рубрика 1: редни број исправе;
– Рубрика 2: датум састављања, односно пријема исправе;
– Рубрика 3: кратак опис састављене, односно примљене исправе;
– Рубрика 4: број страница од којих се састоји исправа коју је јавни бележник сачинио, односно примио;
– Рубрика 5: напомена.
Члан 118.
Јавнобележнички спис има ознаку (број), која се састоји од: скраћенице службене књиге у коју се уписује јавнобележничка исправа поводом које се формира јавнобележнички спис, две тачке, редног броја уписа у службену књигу, водоравне цртице и године уписа у службену књигу (на пример: ОПУ: 13–2014).
Члан 119.
Јавнобележнички спис оснива се тако што се јавнобележничка исправа ставља у омот списа, који се потом попуњава.
Подаци о исправи поводом које се оснива јавнобележнички спис уписују се у први ред пописа исправа који се налази на првој унутрашњој страни омота списа, у ком реду се наводе подаци о датуму састављања или потврђивања исправе, опис исправе, укупан број страница исправе (ако је солемнизована исправа наводи се укупан број страница који представља збир страница приватне исправе и број страница солемнизационе исправе), док се у напомени наводи број пратећих исправа које се прилажу као Прилог исправи приликом предузимања службене радње и који се са јемствеником повезују. 
Остале (пратеће) исправе које је јавни бележник саставио или примио након предузимања службене радње даље се уписују у Попис исправа у омоту списа према редоследу којим су састављене, односно примљене.
На свакој пратећој исправи које је јавни бележник саставио или примио након предузимања службене радње у горњем десном углу прве странице црвеном оловком уписује се напомена „ПРИЛОГ”, а непосредно испод тога број јавнобележничког списа, иза кога следи коса црта и број под којим је та исправа уписана у Попис исправа у омоту списа (на пример: ОПУ: 13–2014/2).
Члан 120.
Ако у Попису исправа нема места да се унесу сви прилози уз јавнобележнички спис, јавнобележничком спису се прилаже образац Наставка за попис писмена.
Образац Наставка за попис писмена има исте рубрике као и Попис писмена.
Образац Наставка за попис писмена уписује се у последњи ред пописа писмена.
2. Чување списа
Члан 121.
Исправа поводом које се оснива спис, прилози исправе, пратеће исправе које је јавни бележник саставио или примио након предузимања службене радње, здружују се омоту списа и чувају у архиви јавног бележника.
Члан 122.
Ако уговорници склапају уговор разменом јавнобележничких записа (понудилац сачини понуду код једног јавног бележника, а понуђени изјаву о прихватању понуде дâ пред другим јавним бележником), оба изворника се чувају код јавног бележника који је сачинио понуду, а јавни бележник који је сачинио прихват понуде задржава код себе њихове преписе.
Ако се уговором који је склопљен разменом јавнобележничких записа отуђује или оптерећује непокретност, изворници јавнобележничких записа о понуди и прихватању понуде чувају се код јавног бележника на чијем службеном подручју се та непокретност налази.
3. Обнављање списа
Члан 123.
Ако се јавнобележнички спис у целости или делимично изгуби, уништи или оштети тако да се више не може употребљавати, јавни бележник је дужан да о томе обавести Јавнобележничку комору и све странке које су учествовале у поступку састављања исправе.
Јавни бележник је дужан да предузме све радње како би прибавио отправке или преписе изгубљених или оштећених исправа.
О обнављању јавнобележничког списа јавни бележник сачињава записник.
Записник треба да садржи податке о изгубљеним, односно уништеним исправама, као и податке о доказима које је јавни бележник прибавио и на основу којих је реконструисао изгубљене, односно уништене исправе.
Са записником треба да се сагласе: јавни бележник, све странке, односно њихови правни следбеници и овлашћени представник Јавнобележничке коморе.
Ако се неко од заинтересованих лица не сагласи са записником, јавни бележник је дужан да покрене ванпарнични поступак за обнављање списа.
Трошкове обнављања списа сноси јавни бележник.
4. Кретање списа
Члан 124.
Ако јавни бележник доставља поједину исправу из јавнобележничког списа суду, Јавнобележничкој комори или другом надлежном органу, он уместо те исправе у јавнобележнички спис прилаже препис исправе, акт којим је тражено да се она достави и записник о предаји исправе.
У рубрику број 5 Пописа исправа јавни бележник графитном оловком уписује да је исправа издата и број из Књиге евиденције података.
XII. СПРОВОЂЕЊЕ ПОСЛОВНИКА
Члан 125.
Јавни бележник је дужан да се у свом раду придржава правила овог пословника.
О спровођењу овог пословника стара се Јавнобележничка комора.
Непоштовање овог пословника има за последицу дисциплинску одговорност јавног бележника, ако је то предвиђено законом или Статутом Јавнобележничке коморе.
Ако је јавни бележник приликом сачињавања јавнобележничког записа поступао у складу са законским правилима, повреда правила из овог пословника неће имати за последицу ништавост правног посла, нити ће сачињеној исправи одузети својство јавне исправе.
Члан 126.
Ради лакше примене овог пословника Извршни одбор Јавнобележничке коморе прописује обрасце и моделе за поједине јавнобележничке радње, службене књиге и штамбиље јавног бележника.
XIII. ЗАВРШНА ОДРЕДБА
Члан 127.
По добијању сагласности министарства надлежног за послове правосуђа овај пословник се објављује у „Службеном гласнику Републике Србије”.
Овај пословник ступа на снагу осмог дана од дана објављивања у „Службеном гласнику Републике Србије”.
Даном ступања на снагу овог пословника престаје да важи Јавнобележнички пословник („Службени гласник РС”, број 88/14).
Број I-1-3354/2016
У Београду, 26. јуна 2016. године
Председник, 
Миодраг Ђукановић, с.р.