На
основу члана 19. став 4. Закона о планирању и изградњи („Службени гласник РС”, број
47/2003), 

	Редакцијски пречишћен текст

Влада
Републике Србије доноси.

 

УРЕДБУ

о 
утврђивању Просторног плана подручја инфраструктурног коридора аутопута Е-75, 
деоница Београд–Ниш

„Службени гласник РС“,
бр.

69
од
7. јула
2003, 
121 од 5. новембра 2014.

  

 Члан 1.

Утврђује
се Просторни план подручја инфраструктурног коридора аутопута Е-75, деоница Београд–Ниш
(у даљем тексту: Просторни план), који је одштампан уз ову уредбу и чини њен саставни
део.
 

Члан 2.*

Просторним планом утврђују се основе организације, коришћења, уређења и заштите 
подручја инфраструктурног коридора, на деловима територија градова Београда, 
Смедерева, Јагодине и Ниша, и општина Смедеревска Паланка, Велика Плана, Лапово, 
Баточина, Свилајнац, Ћуприја, Параћин, Ћићевац, Ражањ и Алексинац.*

*Службени гласник РС, број 121/2014
 

Члан 3.

Просторни
план састоји се из текстуалног дела и графичких приказа.

Графички
прикази (рефералне карте) инфраструктурних система, намене површина, развоја туризма
и мера заштите животне средине, израђени су у размери 1 : 100 000.

Графичке
приказе израђене у 18 примерака из става 2. овог члана, оверава својим потписом
министар надлежан за послове просторног планирања.
 

Члан 4.

Просторни
план се остварује плановима детаљне регулације, плановима и програмима развоја и
прописима и општим актима донетим за његово спровођење, 

као и непосредно издавањем локацијске дозволе.*

*Службени гласник РС, број 121/2014
 

Члан 5.
Брисан је (види члан 3. Уредбе - 
121/2014-12)
 

Члан 6.

По
један примерак графичких приказа из члана 3. став 2. ове уредбе чува се трајно у
Влади Републике Србије, министарству надлежном за послове саобраћаја и телекомуникација,
Републичкој дирекцији за путеве, скупштинама градова Београда и Ниша, скупштинама
општина Смедерево, Велика Плана, Лапово, Баточина, Свилајнац, Јагодина, Ћуприја,
Параћин, Ћићевац, Ражањ и Алексинац, а по два примерка у министарству надлежном
за послове просторног планирања и урбанизма.

Аналитичко-документациона
основа на којој се заснива Просторни план чува се у министарству надлежном за послове
просторног планирања и урбанизма.
 

Члан 7.

Право
на непосредан увид у графичке приказе из члана 3. став 2. ове уредбе имају правна
и физичка лица, под условима и на начин који ближе прописује министар надлежан за
послове просторног планирања и урбанизма.
 

Члан 8.

Урбанистички
планови и пројекти ускладиће се са одредбама ове уредбе на начин утврђен овим просторним
планом.

Планови
и програми развоја који се доносе по посебним прописима, прописи и други општи акти
ускладиће се са одредбама ове уредбе у року од две године од дана њеног ступања
на снагу.

Урбанистички
планови и пројекти, планови и програми развоја донети до дана ступања на снагу ове
уредбе, примењују се у деловима који нису у супротности са овом уредбом.
 

Члан 9.

Текстуални
део Просторног плана објављује се у „Службеном гласнику Републике Србије”.

Ова
уредба ступа на снагу осмог дана од дана објављивања у „Службеном гласнику Републике
Србије”. 

 

05 број 350-3771/2003-1

У Београду, 26. јуна 2003. године

Влада Републике Србије

Потпредседник,

Јожеф Каса, с.р.

 

ОДРЕДБЕ КОЈЕ НИСУ УНЕТЕ У "ПРЕЧИШЋЕН ТЕКСТ" УРЕДБЕ

 

Уредба о изменама и допунама Уредбе о утврђивању Просторног 
плана инфраструктурног коридора аутопута Е-75, деоница Београд-Ниш: 121/2014-12

 

Члан 5.

Графички прикази, рефералне карте, и то: реферална карта број 1 – „Положај 
инфраструктурних система у инфраструктурном коридору”; реферална карта број 2 – 
„План намене површина”; реферална карта број 3 – „План развоја туризма и мере 
заштите животне средине”; и реферална карта број 4 – „Карта постојећих и 
планираних садржаја аутопута са спровођењем плана”, израђене у размери 1 : 100 
000, измењене 
и допуњене у складу са овом уредбом, оверава својим потписом министар надлежан 
за послове просторног планирања.

По један примерак графичког приказа из става 1. овог члана чува се трајно у 
Влади, министарству надлежном за послове просторног планирања, министарству 
надлежном за послове регионалног развоја, министарству надлежном за послове 
локалне самоуправе, министарству надлежном за послове саобраћаја, министарству 
надлежном за послове грађевинарства и урбанизма, ЈП „Путеви Србије”, „Коридори 
Србије” д.о.о., скупштини градова Београда, Смедерева, Јагодине и Ниша, и 
скупштини општина Смедеревска Паланка, Велика Плана, Лапово, Баточина, Свилајнац, 
Ћуприја, Параћин, Ћићевац, Ражањ и Алексинац, а по два примерка у Републичкој 
агенцији за просторно планирање.

Члан 6.

Просторни планови јединица локалне самоуправе, урбанистички планови и 
пројекти ускладиће се са одредбама ове уредбе на начин утврђен Просторним планом.

Планови и програми развоја који се доносе по посебним прописима, прописи и 
други општи акти ускладиће се са одредбама ове уредбе у року од годину дана од 
дана њеног ступања на снагу.

Просторни планови јединица локалне самоуправе, урбанистички планови и 
урбанистички пројекти, као и планови и програми развоја донети до дана ступања 
на снагу ове уредбе, примењују се у деловима који нису у супротности са овом 
уредбом.

Члан 7.

Ова уредба ступа на снагу осмог дана од дана објављивања у „Службеном 
гласнику Републике Србије”.

 
 
 

ПРОСТОРНИ ПЛАН 


ПОДРУЧЈА ИНФРАСТРУКТУРНОГ
КОРИДОРА 

АУТОПУТА Е-75, ДЕОНИЦА
БЕОГРАД–НИШ

 

 

I ОПШТИ ДЕО

 

1. Увод

 

Просторни
план подручја инфраструктурног коридора аутопута Е-75, деоница Београд–Ниш (у даљем
тексту: Просторни план) је дугорочни развојни документ који обухвата временски хоризонт
до 2020. године. 

Просторни
план је урађен у свему према Одлуци о изради Просторног плана подручја инфраструктурног
коридора аутопута Е-75, деоница Београд–Ниш („Службени гласник РС”, број
55/2000) и „Програму израде Просторног плана подручја инфраструктурног коридора
Београд–Ниш”, који је прихваћен од стране Комисије за стручну контролу просторних
планова Министарства грађевина 2000. године. Садржај и основна решења Просторног
плана усклађени су са одредбама Закона о планирању и изградњи („Службени гласник
РС”, број 47/03), Закона о Просторном плану Републике Србије („Службени гласник
РС”, број 13/96) и Правилника о садржини и изради планских докумената („Службени
гласник РС”, број 60/03) као и са другим прописима.

Техничка
документација за инфраструктурне системе у коридору, коришћена при изради Просторног
плана, неуједначеног је квалитета и различитог степена детаљности. Задовољавајући
квалитет и потребан степен детаљности имала је техничка документација за коридор
аутопута, што је било значајно за квалитет понуђених планских решења, с обзиром
на приоритет опремања и уређења коридора аутопута. Планска решења Просторног плана
за коридор аутопута утврђена су са већим степеном поузданости у односу на коридоре
других магистралних инфраструктурних система (железничке пруге, гасовод, оптички
кабл, пловни канал и др). Након довођења студијске и техничке документације тих
система до нивоа генералног, односно идејног пројекта, по указаној потреби донеће
се одговарајуће измене и допуне Просторног плана.

Просторни
план садржи: опште и посебне циљеве, дугорочна планска решења за организацију, уређење
и заштиту планског подручја инфраструктурног коридора, мере и смернице за примену
и остваривање планских решења, као и графичке приказе Просторног плана: рефералну
карту 1. „Положај инфраструктурних система у инфраструктурном коридору”, рефералну
карту 2. „План намене површина”, рефералну карту 3. „План развоја туризма и мере
заштите животне средине”. Документациона основа Просторног плана садржи: изводе
из Просторног плана Републике Србије и других релевантних развојних докумената;
програм опремања и уређења коридора аутопута; анализе и дијагнозе стања; прогнозе;
планске исказе као и образложења планских решења; податке, услове и друга документа
из процедуре припремања, јавног увида и стручне расправе и стручне контроле Просторног
плана, са одговарајућим графичким приказима, као и другу документацију на којој
је заснован Просторни план. 
 

2. Обухват и граница
подручја просторног плана

 

2.1. Обухват Просторног
плана

 

Просторни
план подручја инфраструктурног коридора аутопута Е-75, деоница Београд-Ниш обухвата
подручје магистралног инфраструктурног коридора утврђеног Просторним планом Републике
Србије. 

Просторним
планом обухваћени су:

1)
коридор аутопута Е-75, деоница Београд – Ниш укупне дужине око 317 km и то:

(а)
деоница коридора аутопута од Бубањ Потока до Трупала дужине око 216,00 km и ширине
око 700 m која обухвата трасу са заштитним појасима (непосредним са трасом и пратећим
садржајима као што су петље, терминали, објекти за потребе корисника у саобраћају,
заштитно зеленило и др., и ширим заштитним појасом);

(б)
деонице коридора аутопута на подручју Генералног плана Београда: кроз град Батајница
– Земун и Добановци – Бубањ Поток дужине око 51,00 km и обилазнице Батајница – Добановци-Остружница-Бубањ
поток-Винча (Дунав), дужине око 50,00 km и ширине око 150 m (које обухватају трасу
са непосредним заштитни појасем и пратећим садржајима);

2)
постојећи и планирани коридори магистралних инфраструктурних система са трасом и
заштитним појасима (непосредним и ширим) који су у обухвату планског подручја и
то: железничке пруге (укупне ширине 250 m), гасоводи (укупне ширине 200 m), оптички
каблови (укупне ширине 4 m), и потенцијални пловни пута Мораве (укупне ширине
300 m); 

3)
пратећи ифраструктурни системи аутопута – алтернативни путни правци (без наплате
путарине) аутопута Е-75; и

4)
зона утицаја коридора аутопута – простор између појединих зона магистралних инфраструктурних
система, који су у физичкој и функционалној вези са коридором аутопута (најближа
насеља, туристички и рекреативни објекти и површине и сл.), изузев на подручју Генералног
плана Београда где се обухват Просторног плана своди на коридор аутопута Е-75 из
тачке 1) (б) овог става. 

Подручје Просторног плана обухвата простор површине око 1835 km2 на деловима територије:

1)
града БЕОГРАДА: делове катастарских општина Зуце, Бели Поток, Кумодраж, Калуђерица,
Мали Мокри Луг, Велики Мокри Луг, К.о. бр. 3, К.о. бр. 4, К.о. бр. 5, Нови Београд,
Земун 1, Земун 2, Земун 4, Сурчин, Добановци, Батајница, Јаково, Остружница, Железник,
Кнежевац, Ресник, Раковица, Лештане, Болеч, Ритопек и Винча, које се налазе на подручју
Генералног плана Београда;

2)
општине ГРОЦКА: целе катастарске општине Врчин, Заклопача, Гроцка, Бегаљица, Дражањ,
Умчари и Живковац;

3)
општине СОПОТ: целе катастарске општине Мала Иванча, Поповић, Мали Пожаревац и Ђуринци;

4)
општине МЛАДЕНОВАЦ: целе катастарске општине Сенаја и Шепшин;

5)
општине СМЕДЕРЕВО: целе катастарске општине Мало Орашје, Водањ, Друговац 1, Друговац
2, Биновац, Ландол, Колари, Суводол, Луњевац, Врбовац, Раља, Михајловац, Добри До,
Враново, Мала Крсна, Скобаљ, Осипаоница, Лугавчина и Сараорци;

6)
општине СМЕДЕРЕВСКА ПАЛАНКА: целу катастарску општину Голобок;

7)
општине ВЕЛИКА ПЛАНА: целе катастарске општине Лозовик, Милошевац, Крњево, Велико
Орашје, Велика Плана 1, Велика Плана 2, Старо Село, Ново Село 1 и Марковац;

8)
општине ЛАПОВО: целу катастарску општину Лапово;

9)
општине БАТОЧИНА: целе катастарске општине Баточина село, Баточина (варош) и Брзан;

10)
општине СВИЛАЈНАЦ: целе катастарске општине Радошин и Војска;

11)
општине ЈАГОДИНА: целе катастарске општине Милошево, Багрдан (село), Багрдан (варош),
Рајкинац, Дубока, Ланиште, Кочино село, Рибаре, Ракитово, Јагодина, Кончарево и
Мајур;

12)
општине ЋУПРИЈА: целе катастарске општине Мијатовац, Супска, Иванковац, Остриковац,
Ћуприја (град) и Ћуприја (ван града);

13)
општине ПАРАЋИН: целе катастарске општине Параћин (варош), Параћин (ван вароши),
Главица, Давидовац, Текија, Мириловац, Стрижа, Лебина, Горње Видово 2, Ратаре, Крежбинац,
Сикирица и Дреновац;

14)
општине ЋИЋЕВАЦ: целе катастарске општине Појате, Ћићевац (варош), Ћићевац и Плочник;

15)
општине РАЖАЊ: целе катастарске општине Витошевац, Претрковац, Брачин, Шетка, Мађере,
Ражањ, Варош, Чубура, Послон, Липовац, Рујиште и Прасковче;

16)
општине АЛЕКСИНАЦ: целе катастарске општине Јасење, Делиград, Вукашиновац, Брадарац,
Рутевац, Суботинац, Ћићина, Краљево, Вакуп, Бобовиште, Алексинац (варош), Алексинац
(ван вароши), Глоговица, Житковац, Прћиловица, Моравац, Алексиначки бујмир, Добрујевац,
Катун, Нозрина, Моравски Бујмир, Тешица и Дражевац; и

17)
града НИША: део катастарске општине Трупале која се налази на подручју Генералног
плана Ниша и целе катастарске општине Доња Трнава, Горња Трнава, Доња Топоница,
Берчинац, Горња Топоница, Вртиште, и Мезграја.

Просторни план садржи, такође смернице и препоруке за усмеравање развоја и 
планирање коришћења, организације и изградње простора у непосредном окружењу 
инфраструктурног коридора аутопута Е-75, које обухвата подручје захваћених 
градова и општина укупне површине од 7999 km2.
 

2.2. Граница подручја
Просторног плана

 

Граница подручја Просторног плана дефинисана је границама
целих катастарских општина, осим на подручју Генералног плана Београда где се поклапа
са границом коридора аутопута и подручју Генералног плана Ниша где се покплапа са
северном границом генералног плана и приказана је на прегледној Карти И-1, рефералним
картама Просторног плана и описно. 

Утврђује се следећа граница подручја Просторног плана:

1) северна граница – од пресека катастарских општина Зуце
и Врчин на граници Генералног плана Београда и општине Гроцка на западу до пресека
са јужном границом Генералног плана Београда и општине Гроцка на истоку и поклапа
се са северном границом катастарских општина Врчин и Заклопача на територији општине
Гроцка; на подручју Генералног плана Београда поклапа се са границом коридора аутопута;

2) западна граница – од пресека граница Генералног плана
Београда и западне границе катастарске општине Врчин у општини Гроцка; у правцу
југа на територији општине Гроцка поклапа се са границом катастарских општина Врчин
и Бегаљица; на територији општине Сопот поклапа се са границом катастарских општина
Мала Иванча, Поповић, Ђуринци и Мали Пожаревац; на територији општине Младеновац
поклапа се са границом катастарских општина Сенаја и Шепшин, поново прелази на територију
општине Гроцка и поклапа се са границом катастарске општине Умчари; на територији
општине Смедерево поклапа се са границом катастарских општина Мало Орашје, Друговац
1, Луњевац, Михајловац и Добри До; на територији општине Смедеревска Паланка поклапа
се са границом катастарске општине Голобок; на територији општине Велика Плана поклапа
се са границом катастарских општина Крњево, Велико Орашје, Велика Плана 2, Старо
Село, Ново Село 1 и Марковац; на територији општине Лапово поклапа се са границом
катастарске општине Лапово; на територији општине Баточина поклапа се са границом
катастарских општина Баточина село и Брзан; на територији општине Јагодина поклапа
се са границом катастарских општина Милошево, Багрдан село, Багрдан (варош), Ланиште,
Кочино Село, Јагодина и Мајур; на територији општине Ћуприја поклапа се са границом
катастарских општина Остриковац и Ћуприја (ван вароши); на територији општине Параћин
поклапа се са границом катастарских општина Параћин (ван вароши), Стрижа, Ратаре,
Сикирица и Дреновац; на територији општине Ћићевац поклапа се са границом катастарских
општина Појате, Ћићевац и Ћићевац варош; на територији општине Ражањ поклапа се
са границом катастарских општина Мађере, Ражањ, Чубура, Послон и Прасковче; на територији
општине Алексинац поклапа се са границом катастарских општина Јасење, Делиград,
Вукашиновац, Рутевац, Ћићина, Бобовиште, Алексинац (ван вароши), Прћиловица, Житковац,
Моравац, Нозрина, Моравски Бујмир, Катун и Тешица; на територији града Ниш поклапа
се са границом катастарских општина Доња Трнава, Доња Топоница, Горња Топоница,
Мезграја и Трупале до пресека са катастарском општином Лалинац;

3) јужна граница – од пресека катастарских општина Трупале
и Лалинац на западу, до пресека граница катастарских општина Трупале и Чамурлија
на истоку, и поклапа се са северном границом Генералног плана Ниша; и

4) источна граница – од пресека граница Генералног плана
Београда и источне границе катастарске општине Гроцка у општини Гроцка; у правцу
југа на територији општине Гроцка поклапа се са границом катастарских општина Гроцка,
Бегаљица, Дражањ, Умчари и Живковац; на територији општине Смедерево поклапа се
са границом катастарске општине Водањ, Ландол, Колари, Раља, Враново, Мала Крсна,
Скобаљ, Осипаоница, Лугавчина и Сараоци; на територији општине Велика Плана поклапа
се са границом катастарских општина Лозовик, Милошевац, Крњево, Велико Орашје, Велика
Плана 2, Старо Село, Ново Село 1 и Марковац; на територији општине Лапово поклапа
се са границом катастарске општине Лапово; на територији општине Баточина поклапа
се са границом катастарске општине Брзан; на територији општине Свилајнац поклапа
се са границом катастарских општина Радошин и Војска; на територији општине Јагодина
поклапа се са границом катастарских општина Рајкинац, Дубока, Кочино Село, Рибаре,
Ракитово и Кончарево; на територији општине Ћуприја поклапа се са границом катастарских
општина Супска, Иванковац и Ћуприја (ван вароши); на територији општине Параћин
поклапа се са границом катастарских општина Параћин (ван вароши), Главица, Давидовац,
Мириловац, Лебина, Крежбинац и Дреновац; на територији општине Ражањ поклапа се
са границом катастарских општина Брачин, Претрковац, Витошевац, Шетка, Ражањ (варош)
и Рујуште; на територији општине Алексинац поклапа се са границом катастарских општина
Брадарац, Суботинац, Краљево, Вакуп, Алексинац (ван вароши), Глоговица, Алексиначки
Бујмир, Добрујевац, Катун и Дражевац; на територији града Ниша поклапа се са границом
катастарских општина Горња Трнава, Берчинац, Горња Топоница, Вртиште и Трупале до
пресека са катастарском општином Чамурлија.

Границе коридора појединих магистралних инфраструктурних
система ближе ће се утврдити разрадом Просторног плана плановима детаљне регулације,
односно актом о урбанистичким условима.

 

3. Основни циљеви и задаци
Просторног плана

 

Основни
циљеви дугорочног развоја, коришћења и уређења подручја Просторног плана су:

1)
обезбеђење просторних услова за изградњу, реконструкцију, опремање и функционисање
магистралних инфраструктурних система у коридору;

2)
утврђивање оптималног размештаја активности, физичких структура и становништва на
подручју Просторног плана, уз уважавање економских, техничко-технолошких, еколошких,
социјалних и просторно-функционалних критеријума; и

3)
обезбеђење услова за боље функционисање постојећих производних погона, насеља и
магистралних саобраћајних објеката који се налазе у инфраструктурном коридору, укључујући
и њихово евентуално измештање.

Основни
задаци су да се планским решењима и смерницама за примену Просторног плана обезбеде:

1)
саобраћајна (физичка), економска и социјална интеграција појединих регионалних целина
у Републици, као и Републике са суседним земљама;

2)
вредновање ефеката циљног и транзитног саобраћаја на развој локалних заједница
(градова и општина);

3)
вредновање ефеката инфраструктурног коридора на поједине делатности (пољопривреду,
индустрију, туризам и др.);

4)
ублажавање развојних, физичких (просторних) и еколошких конфликата између аутопута
(коридора) и непосредног окружења;

5)
усклађивање и утврђивање траса саобраћајне и других магистралних инфраструктурних
система, утврђивање положаја и услова изградње и уређења чворишта укрштања појединих
траса, ради укључивања у европски транспортни систем;

6)
утврђивање планских елемената и критеријума за доношење инвестиционих одлука и избор
локација за нове привредне објекте;

7)
интеграцију или синхронизацију функционисања основних инфраструктурних коридора,
пре свега аутопута Е-75 с регионалном и локалном путном мрежом на подручју Просторног
плана и у окружењу, ради: 

(а)
интеграције и веће улоге аутопута Е-75 у побољшању саобраћаја у окружењу, а преко
тога и утицаја на привредни и социјални развој подручја; и

(б)
алтернације и повећања улоге регионалне и локалне мреже путева за месни и међумесни
саобраћај, с циљем избегавања оптерећења Е-75; и

8)
оквир за израду нових и ревизију постојећих просторних и урбанистичких планова на
подручју Просторног плана, као и за израду и доношење других планова, програма и
техничке документације. 
 

II. ФУНКЦИЈЕ ИНФРАСТРУКТУРНОГ
КОРИДОРА АУТОПУТА Е-75

 

1. Значај инфраструктурног
коридора за интеграцију простора

 

Економска
интеграција Европе и транзиција земаља југоисточне Европе одвија се, између осталог,
кроз модернизацију и усклађивање саобраћајне инфраструктуре и услуга, као основног
предуслова друштвеног и привредног развоја. Ефикасан саобраћај високог квалитета
неопходан је за међународну размену робе, пословна путовања и напредак међународног
туризма. Из тих разлога развој саобраћајне инфраструктуре укључен је у приоритетне
привредне гране Европске Уније (ЕУ), при чему јасно дефинисана стратегија развоја
друмског саобраћаја има доминантну улогу. Геостратешки значај традиционалних путева
долинама река Дунава, Саве и Мораве, изграђености транспортних капацитета и достигнут
обим саобраћајне тражње, представљају окосницу развоја саобраћајне инфраструктуре
југоисточне Европе. Плановима развоја саобраћајне мреже Европе утврђен је Паневропски
мултимодални саобраћајни коридор „Х” (Салзбург – Љубљана – Загреб – Београд – Ниш
– Скопље – Велес – Солун) са два крака: Будимпешта – Нови Сад – Београд („Xб”) и
Ниш-Пирот-Софија („Xц”) у функцији интегрисања саобраћајног система Централне и
Источне Европе. Саобраћајна политика ЕУ према развоју мултимодалних коридора, представља
несумњиви приоритет у стратегији дугорочног развоја саобраћајне инфраструктуре на
овом подручју и спроводиће се у следећим областима:

1)
изградњи/реконструкцији, опремању и уређењу коридора за улагања на темељима приватно-јавног
партнерства; 

2)
уједначавању приступа тржишту саобраћајних услуга;

3)
уједначавању услова за образовање кадрова за учешће на тржишту услуга;

4)
уједначавању система тарифирања услуга, на темељном правилу да се коришћење инфаструктуре
плаћа; и

5)
увођењу нових технологија у управљању (обимна улагања одвијају се у области телематике).

Дефинисање
развојне стратегије мултимодалних саобраћајних коридора у Србији, засниваће се на
општим тенденцијама раста саобраћајних токова у Европи у периоду од 1998. до
2000. године и то:

1)
порасту потражње друмског у укупном саобраћају, са убрзаним растом мобилности у
распону од око 34% до 50% и теретног саобраћаја у земљама средоземља и источне Европе;

2)
порасту железничжког у укупном саобраћају са 15% на око 23%, захваљујући стимулативним
политикама у земљама ЕУ; и

3)
порасту ваздушног саобраћаја по стопи од 5,9% годишње.

Полазећи
од назначених тенденција дефинишу се следећи основни циљеви стратегије развоја мултимодалних
саобраћајни коридора:

1)
развој саобраћајне инфраструктуре у свим видовима и у целини по мери квалитетног,
ефикасног, безбедног и економичног саобраћаја, уз максимално уважавање принципа
одрживог развоја и примену нових технологија у управљању саобраћајним токовима,
развојем моторних возила и унапређењем информационе подршке саобраћајном и транспортном
процесу;

2)
брже укључење Србије у европске тенденције вођењем саобраћајне политике усмерене
ка стварању јединствене и компатибилне инфраструктуре прилагођене мултимодалном
коридору „X” и другим правцима везаним за паневропска саобраћајна подручја (Медитерански
и Јадранско-Јонски басен);

3)
обезбеђење максималног искоришћења расположивих транспортних капацитета; и

4)
рехабилитација, реконструкција, повећање квалитета и саобраћајне приступачности
саобраћајних система уз финансирање из донација, повољних кредита и/или концесијом.

Дугорочни
развој паневропског мултимодалног саобраћајног коридор „X” с крацима „Xb” и „Xc”
на територији Републике Србије обухватиће:

1)
изградњу деоница аутопута од: Лесковца до Прешева (граница са Републиком Македонијом),
Ниша до Димитровграда (граница с Бугарском), обилазнице Београда (Батајница – Бубањ
поток) и од Хоргоша (граница с Мађарском) до Београда (Батајница);

2)
опремање и уређење коридора аутопута пратећим објектима, према европским критеријумима
и стандардима;

3)
реконструкцију и изградњу двоколосечне пруге за саобраћај возова брзинама преко
200 km/h на правцу: граница Хрватске – Београд – Ниш – Димитровград, граница Мађарске
– Београд и Ниш – граница Републике Македоније;

4)
реконструкцију и модернизацију постојеће пруге корекцијом ограничавајућих делова
и повезивањем новим пружним везама делова мреже и прикључних пруга у складу с новим
железничким токовима за саобраћај возова брзинама од 120-160 km/h;

5)
повећање категорије опремљености аеродрома „Сурчин-Београд” и „Ниш” и стопе раста
домаћег ваздушног саобраћаја на 4,8% годишње; 

6)
развој мултимодалних тачака и робно-транспортних центара (РТЦ-а);

7)
доградњу постојећег магистралног гасовода и комплетирање разводне гасоводне мреже
дуж трасе магистралног гасовода, чиме ће се знатно повећати број гасифицираних градова
и насеља у средишњој и југоисточној Србији;

8)
реконструкцију и ревитализацију постојеће и изградњу нове електропреносне мреже
и трансформаторских постројења; и

9)
резервисање простора за потенцијални коридор пловног пута Дунав – Морава – Вардар.

Подручје
инфраструктурног коридора аутопута Е-75, деоница Београд-Ниш (у даљем тексту Инфраструктурни
коридор) има изразиту предност и повољан саобраћајни положај у односу на остало
подручје Републике Србије, услед тога што:

1)
утицајно подручје представља део Паневропског мултимодалног саобраћајног коридора
„X”; 

2)
у односу на друмски путнички саобраћај, сва насеља на подручју Просторног плана
и у окружењу налазе се у изохрони од 2,5 до 3,0 часа од главног града државе;

3)
у односу на ваздушни саобраћај, сва насеља на подручју Просторног плана и у окружењу
налазе се у изохрони од максимално 7 часова од главних европских центара (када се
аеродрому „Сурчин-Београд” приступа аутопутем); и

4)
насељима на подручју Просторног плана и у окружењу омогућено је коришћење мултимодалног
транспорта комбинацијом друмског и речног саобраћаја (преко луке „Београд” и „Смедерево”)
и контејнерских терминала на аутопуту. 

Средишњи
положај Републике Србије на Балканском полуострву и у средњем Подунављу омогућава
интензивније повезивање и укључивање у међународну поделу рада. У просторно-функционалном,
посебно у развојном потенцијалу, Дунавско-савска и Моравска осовина представљају
тзв. крст-концентрације, односно поларизације развоја.

Изградња,
уређење и опремање Инфраструктурног коридора, допринеће у првом реду бржем развоју
регионалних и предеоних целина које се непосредније везују за овај коридор, односно
саобраћајној и привредној интеграцији са укупним простором Србије. Истог значаја
је очекивани допринос привредном развоју и интеграцији регионалних и предеоних целина
које нису у непосредном окружењу Инфраструктурног коридора.

У
првом случају, реч је о пределима западно и источно од Инфраструктурног коридора,
условно средишње и југоисточних делова Србије: северни део Шумадије са Београдском
урбаном регијом (обухватајући и сремски део Београда), регија Великог Поморавља
и најниже долинске зоне планинско-котлинске области јужне и источне Србије (јужно
Поморавље) од Алексинца до Ниша. На подручју Просторног плана налазе се привредни
и урбани центри: Београд, Ниш, Јагодина, Ћуприја, Параћин, Алексинац, а у окружењу
су Смедерево, Смедеревска Паланка, Крагујевац, Крушевац, Младеновац и др. Уз друге
мере и програме, њихово саобраћајно интегрисање у простор Србије сматра се једним
од главних предуслова бржег привредног и социјалног развоја. Услов за остваривање
тог циља, односно за постизање већих позитивних ефеката утицаја Инфраструктурног
коридора на поменуте пределе, је побољшање или изградња регионалне саобраћајне мреже
која ове пределе повезује са коридором аутопута Е-75.

За
укупни развој поменутих целина и интеграцију простора Србије, од значаја је што
се коридором остварују повољније везе средишње и југоисточне Србије са другим регионима
Србије: осовином западне и јужне Мораве, Шумадијом, западном и јужном Србијом, Тимочком
Крајином и Косовом. У данашњој ситуацији, саобраћајне везе средишње и југоисточне
Србије са овим целинама су недовољно ефикасне и саобраћајно, у извесном смислу,
„смакнуте”. Изградњом, опремањем и уређењем Инфраструктурног коридора, побољшаће
се везе Поморавља са осталим деловима Србије под условом реконструкције и изградње:
коридора међународног правца Е-70, односно М-19 Београд – Вршац – граница са Румунијом;
везног инфраструктурног коридора аутопута Баточина – Крагујевац – западноморавски
правац; западноморавског коридора европског пута Е-761 односно М-5 Појате – Крушевац
– Краљево – Чачак за везивање са будућим аутопутем Београд – Јужни Јадран; тимочког
коридора Ђердап II (Прахово) – Ниш; коридора Е-75 Ниш – граница Републике Македоније;
и коридора Е-80 Ниш – Димитровград. Саобраћајно повезивање подручја Просторног плана
са осталим деловима Србије има планску идеју да Србија, поред развојне зоне Нови
Сад – Београд, Смедерево на Дунаву, Јагодина, Ћуприја, Параћин, Алексинац, Ниш развија
привредно и саобраћајно значајну зону: у појасу од Београда до Румунске границе;
у тимочком Подунављу (Кладово – Прахово) као ближу Црном мору (Источној Европи);
дуж лепеничке осовине развоја (Баточина – Крагујевац – Краљево); дуж Јужне Мораве
(Лесковац – Врање) са краком ка Пироту; дуж Западне Мораве (Крушевац – Трстеник
– Краљево – Чачак); и дуж Тимока (Неготин – Зајечар – Књажевац).

Изградња,
опремање и уређење Инфраструктурног коридора допринеће јачању саобраћајних, привредних
и других функција Београда и Ниша, Јагодине – Ћуприје – Параћина, Алексинца и већег
броја мањих градова, а тиме и остваривању циљева Просторног плана Републике Србије
и укупне стратегије развоја Србије:

1)
смањењу негативних тенденција у демографским кретањима у средишњој и југоистичној
Србији, имајући у виду да су ова подручја међу најзначајнијим исходиштима миграција;
и

2)
смањењу процеса метрополизације Србије, уз бржи развој Ниша, регионалних центара
и мањих градова у регионалним целинама источно и западно од коридора.

У
Инфраструктурном коридору Просторним планом Републике Србије утврђени су следећи
магистрални инфраструктурни системи на правцу Београд-Ниш: 

1)
аутопут Е-75 (М-1);

2)
железничка пруга за велике брзине Е-85 и модернизација постојеће пруге;

3)
магистрални оптички каблови, којима се замењује постојећи коаксијални кабл; 


4)
магистрални гасоводи;

5)
постојећи далеководи 220 и 400 kV и планирани далековод 400 kV; 

6)
објекти заштите од вода – одбрамбени насипи; и

7)
за хидроенергетски и пловидбени систем „Велика Морава” утврђена је потреба даљег
истраживања, како би се утврдиле реалне могућности и услови његове реализације.


Како
у даљој будућности, после хоризонта овог просторног плана, постоји могућност да
се садашње делимично регулисано корито реке Мораве замени пловним каналом вишенаменске
функције, планска решења за магистрални друмски и железнички саобраћај прилагођаваће
се просторним захтевима за реализацију тог пловног пута.

На
подручју Просторног плана налази се коридор источноевропске бициклистичке трансверзале
број 11, чији ће положај бити дефинисан одговарајућим урбанистичким планом и актом
о урбанистичким условима у складу с просторним планом општине, односно регионалним
просторним планом за подручје града Београда. Положај трасе источноевропске бициклистичке
трансферзале број 11 утврдиће се: (а) коришћењем постојећих путева, уз прилагођавање
стандардима, уређењем прелаза преко магистралне путне мреже, постављањем сигнализације,
и информативно-пропагандним активностима, и (б) вођењем трасе кроз природна подручја
и у близини културно-историјских споменика, туристичких и угоститељских објеката.
 

2. Функције појединих
инфраструктурних система у коридору

 

2.1. Функција аутопута
Е-75

 

Магистрални путни правац М-1 Београд – Ниш – Лесковац –
Врање – граница Републике Македоније, са магистралним путем М-22 Суботица – Нови
Сад – Београд, чини централни саобраћајни коридор од највећег значаја за међународно
повезивање Србије и Црне Горе. Пружање ова два пута истовремено се поклапа са трасом
међународног пута Е-75, који представља окосницу система Трансевропског аутопута
(ТЕМ) на правцу север-југ и Паневропског мултимодалног саобраћајног коридора „Х”
односно крака „Xb”. На западу овај правац је повезан са постојећом мрежом европских
аутопутева, а на југу и истоку ослања се на европску мрежу путева, као и мрежу путева
Блиског истока, Азије и Северне Африке.

У оквиру основне мреже европских (Е) путева, планирани магистрални
путни правци омогућиће повезивање аутопута Е-75 преко:

1) правца Београд-граница Румуније (Е-70) са Источном Европом;

2) западно-моравског правца (Е-761) са средишњом и западном
Србијом и правцем Београд – Јужни Јадран (Е-763) са Црном Гором; 

3) правца Ниш – Приштина – Пећ – Чакор (граница Републике
Црне Горе) са Косовом, Метохијом и Црном Гором; и

4) аутопута Е-70 (Београд – Загреб) са земљама западне Европе.

Значај аутопута Е-75 на деоници од Београда до Ниша и обезбеђење
економичнијег, ефикаснијег и безбеднијег транспорта порашће са:

1) интензивирањем саобраћајних токова и привредне размене
између Републике Србије и Европе;

2) повећањем економских, културних и других видова сарадње
Републике Србије са замљама у окружењу; и

3) опремањем и уређењем коридора, односно побољшањем стања
пратећих објеката на аутопуту, као и техничких и експлоатационих карактеристика
аутопута према европским критеријумима и стандардима и специфичностима домаћих интереса
и услова.

Примарна функција аутопута Е-75 од Београда до Ниша је обезбеђење
путне саобраћајнице великог капацитета и високог нивоа саобраћајне услуге за задовољење
очекиваних саобраћајних токова, док је секундарна функција непосредни подстицај
за развој подручја и саобраћајно повезивање у зони утицаја аутопута. Како је реализација
доградње, опремања и уређења коридора аутопута Е-75 од Београда до Ниша могућа и
уз ангажовање тзв. концесионог капитала, то су планирани саобраћајни токови на овом
путном правцу базирани, приоритетно, на очекиваном даљинском транзитном саобраћају,
уз остварење максималних комерцијалних ефеката у што краћем периоду.

Примарна функција доградње, опремања и уређења коридора
аутопута Е-75, деоница Београд-Ниш, прилагођена је захтевима величине и структуре
очекиваних саобраћајних токова у раздобљу од 1997. до 2020. године и даље, што је
утврђено досадашњим истраживањима просечног годишњег дневног саобраћаја (ПГДС) који
су дати у Табели II-1.

 

Табела II-1 

Прогноза просечног обима
саобраћаја на аутопуту Е-75, Београд-Ниш (1990-2020)




Година


1990


1995


1997


2000


2005


2010


2020









ПГДС


15 000


5 000


7330


8 000


12 000


15 000


22 000


30 000



Извор:
Стање и очекивани развој путне мреже СР Југославије, Саобраћајни факултет и Инстутут
за путеве, 2000. година
 

2.2. Функција магистралне
железничке пруге 

 

Територијом
Србије пролазе најкраћи железнички магистрални правци између Средње Европе и Блиског
истока који припадају трансевропској мрежи пруга за велике брзине. Просторним планом
Републике Србије утврђене су магистралне пруге за велике брзине које су у саставу
Паневропског мултимодалног саобраћајног коридора „X” и његовим постојећим и планираним
крацима: 

1)
Суботица – Нови Сад – Београд – Ниш (правац Е-85 и Е-70);

2)
Београд – Шид – граница Хрватске;

3)
Београд – Панчево – граница Румуније (Е-66);

4)
Ниш – Димитровград-граница Бугарске (правац Е-70); и

5)
Ниш – Прешево – граница Македоније (правац Е-85);

У
складу са Просторним планом Републике Србије и програмима развоја железнице, основни
циљеви развоја пруга на деоници од Београда до Ниша су:

1)
реконструкција и модернизација постојеће и изградња нових (једно и двоколосечних)
пруга са параметрима за саобраћај возова брзинама од 120-160 km/h, уз коришћење
у највећој могућој мери постојећих коридора пруге;

2)
уклапање техничких и других елемената пруге у европске захтеве и стандарде, као
и задовољење потреба домаћег, у првом реду мешовитог саобраћаја;

3)
изградња нове посебне пруге за саобраћај возова брзинама већом од 160 km/h са елементима
трасе за брзине преко 200 km/h.
 

2.3. Функције водопривредних
система 

 

Развој
насеља и привреде и размештај инфраструктурних система на подручју Просторног плана
усклађиваће се са захтевима система заштите од вода, коришћења вода и заштите вода
и условима за реализацију Просторним планом Републике Србије утврђеним водопривредним
решењима, и то:

1)
Савско-београдског, Млавско-моравског, Расинско-поморавског и Доње-јужноморавског
система за снабдевање становништва водом; и

2)
Система Велике Мораве, Западноморавског и Јужноморавског система коришћења, уређења
и заштите речних вода;

који
се највећим делом простиру ван подручја Просторног плана.

Приоритет
у заштити ресурса вода и реализацији водопривредних система из претходног става
имаће:

1)
развој објеката за коришћење вода у Инфраструктурном коридору и њихова заштита у
оквиру регионалних система за снабдевање становништва водом; очување изворишта висококвалитетне
подземне воде, применом посебних мера заштите код постојећих и при реализацији планираних
инфраструктурних система и њихових пратећих објеката, активности и функција и избором
траса појединих магистралних инфраструктурних система изван непосредне и уже зоне
заштите изворишта;

2)
уређивање режима малих вода и пречишћавање отпадних вода у склопу решења система
Велике Мораве, Западноморавског и Јужноморавског система коришћења, уређења и заштите
речних вода, ради обезбеђења прописане категорије водотока, а посебно најузводнијих
деоница основног тока реке и притока; приоритет ће имати решавање проблема пречишћавања
отпадних вода у насељима која су већа од 5000 (ЕС) и градовима са већим индустријама-загађивачима
вода;

3)
изградња и реконструкција линијских система-насипа дуж тока Велике Мораве и управљање
акумулационим просторима ради обезбеђења адекватне заштите од поплава на доњим токовима
већих водотока и мањим бујичним токовима у оквиру Система Велике Мораве, Западноморавског
и Јужноморавског система; и

4)
развој хидромелиорационих система, који ће се ослањати на уређен и каналисан ток
све три Мораве, ради омогућавања бољег коришћења врло квалитетних земљишних ресурса
моравских долина.
 

2.3.1. Изградња пловног
пута Дунав – Егејско море

 

Просторним
планом Републике Србије није предвиђена изградња пловног пута на деоници од Београда
до Ниша до 2010, односно 2020. године.

Услове
за проверу, разраду и реализацију идеје о изградњи пловног пута и његовом повезивању
и уклапању у мрежу европских магистралних канала преко канала „Рајна – Мајна – Дунав”,
определиће кретање робног промета између Западне, Средње и Источне Европе, обим
учешћа (бруто тона) и конкурентност речног у односу на остале видове саобраћаја
у мултимодалном саобраћајном коридору „X”. 

Дугорочно
пловни пут Мораве могуће је реализовати каскадним системом успорних објеката, који
омогућавају хидроенергетско и пловидбено коришћење тока Велике Мораве до Сталаћа,
односно Ниша и Краљева, са обједињеним објектима на доњем току Јужне и Западне Мораве,
чиме би највећи индустријски центри Србије били повезани са најважнијим европским
пловидбеним системом Дунав-Мајна-Рајна. 

Овим
просторним планом, на основу резултата досадашњих истраживања није могуће утврдити
планско решење, већ се резервише простор потенцијалног коридора пловног пута. Опредељење
је да се обезбеде минимални просторни услови за пловност Мораве после хоризонта
плана, односно после 2020. године. Просторним планом утврђују се правила за усаглашавање
размештаја и положаја траса најзначајнијих и најскупљих магистралних инфраструктурних
система у коридору аутопута Е-75 и пруге за велике брзине Е-85 са положајем потенцијалног
коридора пловног пута (према идејном решењу профила пловног пута из 1973. године).
 

2.4. Функција магистралних
оптичких каблова

 

Просторним
планом Републике Србије планирана је изградња оптичких каблова на свим магистралним
правцима на територији Републике, како би се извршила замена превазиђеног технолошког
система аналогних веза, новим и јефтинијим дигиталним технологијама, које обезбеђују,
поред развоја ТТ капацитета терминалног домаћег и транзитног међународног саобраћаја,
и развој широкопојасне дигиталне мреже интегрисаних телекомуникационих услуга (ISDN).

Један
од најзначајних магистралних праваца оптичких каблова на подручју Републике Србије
је правац граница Мађарска – Суботица – Нови Сад – Београд – Ниш и даље два крака:
Ниш – граница Бугарске и Ниш – граница Републике Македоније. Највећи значај има
реализована деоница оптичког кабла Београд – Ниш. Деоница магистралног оптичког
кабла Београд – Ниш представља главни међународни правац и национални саобраћани
правац јер, у телекомуникационом систему непосредно повезује три транзитна подручја
(Крагујевац, Ниш и Приштина) са Београдом. 

Магистрални
оптички каблови у инфраструктурном коридору Београд – Ниш имаће следеће функције
у телекомуникационој мрежи Србије:

1)
повезивање на Београд следећих мрежних група: Смедерево, Пожаревац, Јагодина, Крушевац,
Крагујевац, а преко Ниша – све њему припадајуће мрежне групе (Ниш, Зајечар, Бор,
Прокупље, Лесковац и Врање);

2)
међусобно повезивање следећих центара: Крагујевац – Јагодина, Јагодина – Ћуприја,
Јагодина – Параћин, Крагујевац – Крушевац, Ниш – Алексинац, Алексинац – Бор; и

3)
повезивање на телекомуникациону мрежу одређеног броја крајњих (локалних) централа,
које се налазе непосредно на траси или у близини магистралног кабла.
 

2.5. Функција магистралног
гасовода

 

У
складу са Просторним планом Републике Србије снабдевање гасом подручја Просторног
плана, као и средишње и југоисточне Србије, вршиће се путем магистралног гасовода
МГ-05, МГ-07, МГ-08 и МГ-09 од Београда (главни разводни чвор-ГРЧ „Батајница”) до
Ниша (ГРЧ „Ниш”), односно магистралног гасовода МГ-11 од Ниша (ГРЧ „Ниш”) за правац
према Прокупљу (ГРЧ „Лесковац”).

Траса
магистралног гасовода постављена је у простору на најрационалнији начин, у складу
са принципима размештаја инфраструктурних система утврђених овим просторним планом,
и са циљем да се индустријским центрима и градовима омогући безбедно и ефикасно
снабдевање природним гасом као најквалитетнијим примарним енергентом. Енергетски
потенцијал гасоводног система омогућава развој хемијске, прехрамбене, машинске,
фармацеутске, текстилне и других индустријских грана у његовом непосредном окружењу
и радијалним правцима на удаљености преко 100 km, као и интензивнији развој пољопривреде
у зимским месецима коришћењем стакленика на простору дуж Велике и Јужне Мораве са
изузетним педолошким вредностима земљишта. 

Основни
потрошачи гаса на подручју Просторног плана и у окружењу, после Београда, су: Младеновац,
Смедеревска Паланка, Велика Плана, Смедерево, Лапово, Јагодина, Параћин и Ниш, за
које је пројектовани гасовод димензионисан са капацитетом од 1720 милиона мł
годишњег протока, а који је сада искоришћен са око 50% капацитета.

Укупна
дужина магистралног гасовода од Београда до Ниша (ГРЧ „Ниш”) износи око 270 km,
са следећим техничким карактеристикама по деоницама:

1)
Батајница – Велико Орашје (МГ-05 и МГ 07) – пречника 24" (Ø 610 mm)
и дужине око 117 km;

2)
Велико Орашје – Параћин (МГ-08) – пречника 18" (Ø 457 mm) и дужине око
71 km;

3)
Параћин – Појате (МГ-09) – пречника 18" (Ø 457 mm) и дужине око 19 km;

4)
Појате – Ниш (МГ-09) – пречника 20" и 21" (Ø 508 и 530 mm) и дужине
око 63 km; и

5)
Ниш – Прокупље (МГ-11) – пречника 20" (Ø 508 mm), дужине 22,2 km;

На
траси магистралног гасовода планирано је комплетирање разводне гасоводне мреже,
чиме ће се знатно повећати број гасифицираних градова и насеља. Изграђени су разводни
гасоводи за Београд, Смедерево, Велику Плану, Крагујевац, Лапово, Баточину, Краљево,
Чачак, Г. Милановац, Ћићевац, Сталаћ, Крушевац и Ниш (Ø 324-273 мм на радном
притиску до 50 бара у класи 

PN 64 или 

ANSI 300). У изградњи су системи према Сопоту,
Свилајнцу, Деспотовцу, Ћуприји, Параћину, Поповцу, Појатама, Алексинцу, Ражњу и
Нишу. Планирани су разводни гасоводи према Крњеву, Милошевцу, Марковцу и Свилајнцу.

Дугорочно,
на подручју Инфраструктурног коридора могуће је изградити продуктовод за транспорт
деривата нафте Панчево – Смедерево – Јагодина – Ниш – граница БЈР Македоније, у
складу са Просторним планом Републике Србије, и европски гасовод за трансевропске
и трансазијске потребе за који, на основу досадашњих истраживања, није могуће утврдити
планско решење.

Реализација
европског гасовода за трансевропске и трансазијске потребе из правца Мале Азије
ка Западној Европи (Босфор – Софија – Димитровград – Пирот – Сврљиг – Алексинац
– Појате – Параћин – Велика Плана – Смедерево – Ковин – Сомбор – Будимпешта – Минхен),
могућа је у постпланском периоду, после 2020. године. Ово би искључиво био транзитни
гасовод капацитета 10-20 милијарди m3 годишње (пречника од
1200 до 1500 mm) са компресорским станицама на сваких 300 km, који ће на појединим
деоницама бити на приближно истом правцу као и постојећи магистрални гасовод.
 

2.6. Функција електроенергетских
објеката

 

Просторним
планом Републике Србије, за обезбеђење основне преносне мреже електроенергетског
система на подручју средишње и југоисточне Србије, предвиђен је 400 kV далековод
Београд – Пожаревац (термоелектрана „Дрмно”) – Јагодина (број 401/1) и Крагујевац
– Јагодина – Ниш (број 423) са крацима „Обреновац А” – Београд (број 412), „Колубара
Б” – „Београд 8” (1. и 2. вод) и Ниш – Крушевац – „Косово Б”, који повезују најзначајније
потрошачке центре Београд, Бор, Ниш и Крагујевац са енергетским изворима у Обреновцу,
Ђердапу и Дрмну, преко трафостаница 400/110 kV „Београд 8”, „Смедерево 3” и „Јагодина
4”. 

Реализацијом
планираног далековода 400 kV, чији ће се коридор највећим делом налазити ван подручја
овог просторног плана, обезбедиће се напајање мреже 110 kV на дистрибутивним подручјима
Београда и Јагодине као најзначајнијим електроенергетским чвориштима у коридору.

Осталу
мрежу далековода на подручју Просторног плана чине далеководи од 220 kV „Београд
8” – „Смедерево 3” (број 277) и „Крушевац 1” – „Ниш 2” (број 226), као и више далековода
110 kV локалног значаја.

Имајући
у виду трајање објеката преносне мреже 110, 220 и 400 kV, овим просторним планом
се предвиђа ревитализација и изградња делова мреже и резервише простор за планиране
коридоре далековода и постројења преносне и дистрибутивне мреже 110 и 400 kV.
 

2.7. Функција ваздушног
саобраћаја 

 

Постојећа
примарна мрежа аеродрома за летове у евромедитеранском и интерконтиненталном јавном
авиотранспорту укључује аеродроме „Сурчин – Београд” и „Ниш” лоциране у непосредној
близини Инфраструктурног коридора. Секундарну мрежу аеродрома на подручју Просторног
плана чиниће постојећи аеродром „Давидовац” и планирани аеродром „Јагодина”, а у
окружењу постојећи аеродроми „Лисичји јарак” код Београда, „Радинци” код Смедерева
и „Рудине” код Смедеревске Паланке.

Циљеви
развоја ваздушног саобраћај у Републици Србији, усмереног ка интензивирању саобраћаја
на примарним и секундарним ваздушним пристаништима, су следећи:

1)
модернизација и реконструкција примарне мреже аеродрома, како би се аеродром „Сурчин
– Београд” сврстао у најсавременије у Европи (са II у III б категорију), а аеродром
„Ниш” у вишу категорију опремљености (са I у II категорију) 

2)
развој и изградња секундарне мреже аеродрома за потребе привредне и спортске авијације,
авиотакси превоза и за туристичко-комерцијалне сврхе и резервисање простора за аеродром
Јагодина.

Примарни
аеродроми задовољаваће следеће техничке карактеристике:

1)
„Сурчин – Београд” – 12 km северно од Београда на 101 мнв са осветљеном бетонском
полетно слетном стазом (ПСС) димензија 3400 m x 45 m, III б категорија 

ILS (слетање
помоћу инструмената) у условима када је висина одлуке на минимално 15 m, а хоризонтална
видљивост дуж писте 50 
m; и


2) „Ниш” – 3 km северозападно од Ниша на 195 мнв са осветљеном бетонском ПСС 
димензија 2200 m x 45 m, II категорија 

ILS (слетање помоћу инструмената) у условима када је
висина одлуке на минимално 30 m, а хоризонтална видљивост дуж писте 350 

m; и неосветљеном
травнатом ПСС димензија 1700 m x 50 m.
 

2.8. Функција бициклистичког
саобраћаја

 

Под
покровитељством Европске Уније, Европска бициклистичка федерација (ЕЦФ) је
1998. године покренула пројекат мреже бициклистичких стаза кроз Европу (ЕВП) са
циљем:

–
развоја бициклизма на националном нивоу и повезивања свих европских држава бар једном
бициклистичком стазом;

–
стандардизације бициклистичке инфраструктуре и информација;

–
промовисања бициклизма као најбољег примера одрживог туризма;

–
промовисања културне размене међу европским земљама; и

–
отварања нових центара дуж траса и запошљавања нове радне снаге.

Коридор
источно-европске бициклистичке трансверзале број 11, пружаће се кроз Србију од Хоргоша
– Сенте – долином Тисе – Зрењанина – Панчева – Ковина – Смедерева – долином Велике
и Јужне Мораве ка Републици Македонији и Грчкој (делом на подручју Просторног плана).
 

III. УТИЦАЈ ИНФРАСТРУКТУРНОГ
КОРИДОРА НА РАЗВОЈ ПЛАНСКОГ ПОДРУЧЈА И ОКРУЖЕЊА

 

1. Основни циљеви и приоритети
у развоју

 

Имајући
у виду природне вредности подручја, географски положај, саобраћајни значај и друге
специфичности подручја Просторног плана и окружења, утврђују се следећи циљеви дугорочног
развоја:

1)
валоризација повољног саобраћајног положаја подручја на магистралним правцима европских
саобраћајних комуникација за развој индустрије, туризма и других привредних грана
и њихово укључивање у светско тржиште;

2)
уравнотеженији развој подручја и размештај становништва, развој мреже насеља и центара,
посебно јавних служби, и њихово функционисање у односу на велике урбане центре,
ради подизања квалитета живљења у другим урбаним и руралним насељима; и

3)
заштита расположивих природних ресурса, у првом реду најквалитетнијег пољопривредног
земљишта и вода од нерационалног коришћења и загађивања. 

Посебан
значај у развоју планског подручја и окружења у првим деценијама 21. века имаће
следећи сектори:

1)
агроиндустријски сектор, са посебним нагласком на програмима примарне и финалне
производње (сточарство, повртарство, воћарство, виноградарство и програми здраве
хране);

2)
мањи индустријски прерађивачки и производно-занатски погони, комплементарни са постојећом
индустријом;

3)
угоститељско-туристичке, рекреативне и сервисне активности и други садржаји на правцима
међународних друмских саобраћајница (аутопут); 

4)
комплетирање регионалне и локалне мреже саобраћајне, водопривредне, комуналне и
друге инфраструктуре, као битног предуслова за економски и социјални развој подручја;
и

5)
валоризација расположивих природних и створених ресурса, а посебно богатих налазишта
неметаличних минералних сировина (грађевинског материјала), термо-минералних вода
и др.
 

2. Утицај инфраструктурног
коридора на развој планског подручја и окружења

 

Развој
магистралних инфраструктурних система у Инфраструктурном коридору имаће на средњи
и дужи рок посредне и непосредне утицаје на подручје Просторног плана и окружење,
од којих су најзначајнији:

1)
утицаји на промену режима, односно начина коришћења простора; 

2)
утицаји на привредни развој окружења; и

3)
утицаји на демографска кретања и промене у мрежи/систему насеља.

Усмеравањем
ових утицаја постићиће се:

1)
међусобно усклађивање локалних и регионалних интереса, на једној страни, и пропозиција
о развоју, просторном уређењу и заштити животне средине планског подручја које су
утврђене у разним документима националног/државног нивоа, на другој;

2)
покретање активности које ће променити правац досадашњих, претежно негативних, демографских
трендова, и са просторним преструктурисањем допринети решавању низа других, нарочито
социјалних и економских проблема; и

3)
предузимање активности за подизање тзв. „степена инвестиционе привлачности” окружења
(„побољшања регионалног профила”), у првом реду за развој активности и функција
којима ће се валоризовати погодности положаја магистралних саобраћајних система.

Предуслов
за развојну валоризацију позитивних утицаја Инфраструктурног коридора је повећање
квалитета постојеће саобраћајне мреже, саобраћајног отварања и повезивања подручја
Просторног плана и средишње Србије, нарочито са регионалним и магистралним саобраћајним
инфраструктурним системима у коридору, насељима, привредним и туристичким капацитетима.

Како
је подручје Инфраструктурног коридора у погледу дужине (4497 km, од тога: 446,0
km магистралних, 1606,0 km регионалних и 2445,0 km локалних путева) и густине од
0,40 km/km2 испод просека за средишњу Србију (0,54 km/km2),
основни циљ је рехабилитација, изградња, доградња, реконструкција и појачано одржавање
постојеће путне мреже, исказано техничким и експлоатационим параметрима (елементи
и квалитет коловоза и др.). Успостављање хијерархијске диференцијације постојеће
путне мреже обезбедиће се повећањем квалитета и нивоа саобраћајних услуга на постојећим
попречним правцима (шест магистралних и двадесет пет регионалних путева), као и
локалне путне мреже, нарочито у зонама насељених места. 
 

2.1. Развој путне и железничке
мреже 

 

Развој
путне мреже имаће следеће приоритете:

1)
доградња неизграђеног дела обилазнице аутопута на деоници од Батајнице – Добановаца
до Бубањ потока;

2)
изградња планиране деонице аутопута Бубањ поток – Винча (Дунав) према Панчеву и
Румунији;

3)
изградња и реконструкција појединих деоница магистралног пута Марковац – Бор (М-4)
који је Просторним планом Републике Србије утврђен као магистрални саобраћајни правац;

4)
изградња деонице аутопута магистралног правца Баточина – Крагујевац (М1.11), у оквиру
везног инфраструктурног коридора Баточина – Крагујевац – западноморавски правац
који је утврђен Просторним планом Реепублике Србије;

5)
изградња регионалног пута Смедеревска Паланка – Голобок – Лозовичка чесма – Е-75
у дужини од око 10 km; 

6)
изградња дела регионалног пута Р-121, на деоници село Краљева – насеље Алексиначки
рудници – аутопут Е-75 у дужини од око 4 km;

7)
одржавање коридора постојећих магистралних и регионалних путева у функцији квалитетног
алтернативног путног правца аутопута Е-75, без наплате путарине, којим ће се прихватати
локални и регионални саобраћај са попречних источних и западних праваца на аутопут
преко система саобраћајних петљи утврђеног овим просторним планом, и то:

(1)
са леве стране аутопута од Београда према Нишу, Р-100, Р-202, Р-109 и М-24 на деоници
од Београда до Мале Крсне; Р-214 на деоници од Мале Крсне до Велике Плане; Р-103
на деоници од Велике Плане до Свилајнца; Р-108 на деоници од Свилајнца до Ћуприје;
Р-121а и Р-121 на деоници од Појата до Алексиначких рудника; Р-214 на деоници од
Алексиначких рудника до Ниша; и

(2)
са десне стране аутопута, од Београда према Нишу, Р-200, М-23 на деоници од Београда
до Младеновца; Р-202 на деоници од Младеновца до аутопута; Р-107 и Р-214 на деоници
од Младеновца, Велике Плане до Алексинца.

8)
изградња, реконструкција и одржавање коридора магистралних и регионалних путева
од значаја за развој подручја средишње Србије, и то: 

(1)
реконструкција и изградња дела магистралног пута М-23, у правцу ка Тополи на деоници
од Младеновца – Влашког поља до Тополе у дужини од око 35 km;

(2)
реконструкција и изградња дела магистралног пута М-24, ка Смедереву на деоници од
Радинца до Раље у дужини од око 4 km;

(3)
изградња и реконструкција појединих деоница магистралног пута Марковац – Бор (М-4);

(4)
појачано одржавање, изградња и реконструкција појединих деоница магистралног пута
Баточина – Крагујевац М-1.11 са приоритетом изградње обилазнице око Баточине;

(5)
појачано одржавање магистралног пута М-5 од Параћина према Зајечару;

(6)
изградња нове трасе магистралног пута М-5 од Појата према Крушевцу, са приоритетом
изградње обилазнице око Појата;

(7)
реконструкција дела регионалног пута Р-103 према Сењском подручју – манастир Раваница
и Р-216 према Деспотовцу; 

(8)
реконструкција дела регионалног пута Р-121 од Алексинца према Источној туристичкој
зони и туристичкој регији Стара планина, на деоници од Бована до Трубарева; и

(9)
реконструкција регионалних путева према Горњој Млави, Левчу и Гледићким планинама,
манастиру Каленић, Јухору, Великом и Малом Јастрепцу и Рибарској бањи; и

9)
локална путна мрежа према потенцијалним секундарним општинским и центрима заједнице
села.

На
подручју Просторног плана се налази део коридора постојеће и планиране међународне
магистралне пруге и низ прикључних пруга магистралног, регионалног, локалног и индустријског
карактера за које је неопходна реконструкција и модернизација и изградња нових пруга
за повезивање-комплетирање делова мреже и прикључних пруга према окружењу.

Развој
железничке мреже имаће следеће приоритете:

1)
реконструкција пруге и изградња другог колосека на делу пруге Ресник – Велика Плана
у складу са Просторним планом Републике Србије;

2)
реконструкција пруге и изградња другог колосека на прузи Ресник – Бела Река (Ваљево),
чиме ће се омогућити саобраћај возова без пресецања путева по прузи Ресник – Младеновац
– Ниш и Ресник – Ваљево (Бар);

3)
колосечно повезивање пруге Београд – Бар и пруге Београд – Ниш између станица Бела
Река и Рипањ, као и међусобно повезивање пруге Београд – Младеновац са пругом Београд
– Мала Крсна између станица Клење и Мала Иванча новом двоколосечном пружном везом,
чиме ће се омогућити саобраћај возова из правца Ваљева (Бара) према Смедереву и
Младеновцу без промене смера вожње и без оптерећивања београдског железничког чвора
транзитним возовима;

4)
реконструкција пруге и изградња другог колосека Београд – Панчево, двоколосечне
(нове) пруге Панчево – Ковин – нови мост преко Дунава – Смедерево и другог колосека
Смедерево – Мала Крсна (Велика Плана), у складу са Просторним планом Републике Србије,
чиме ће се омогућити повезивање квалитетном магистралном пругом привредних центара
Панчева и Смедерева са Београдом, унутрашњошћу земље и међународним пружним правцима
и омогућити заобилазни саобраћај теретних возова према средњој Европи, без уласка
ових возова у београдски железнички чвор; ова пруга би уједно повезивала пругу Београд
– Панчево – Зрењанин – Кикинда – Сегедин – Будимпешта са планираном пругом Панчево
– Ковин – Смедерево – Велика Плана – Ниш, чиме би се омогућио још квалитетнији и
бржи транзит међународних теретних возова кроз Србију;

5)
изградња једноколосечне пруге Бели Поток – Винча – Панчево од Белог Потока, на прузи
Београд – Јајинци – Мала Крсна – Ниш до Панчева са изградњом новог моста преко Дунава
код Винче у складу са Просторним планом Републике Србије; ова пруга ће бити претежно
теретна и омогућиће раздвајање теретног од путничког саобраћаја из правца Баната
и Панчева према Београду, тако да се теретни саобраћај усмерава преко Винче за
„Београд Ранжирну”, а путнички саобраћај преко Овче за „Београд Центар”;

6)
реконструкција и изградња другог колосека на прузи Лапово – Крагујевац – Краљево
у складу са Просторним планом Републике Србије; од станице Лапово, на прузи Београд
– Ниш, планира се изградња денивелисаног прикључка пруге Лапово – Крагујевац – Краљево,
тако да се путеви вожње возова не секу, чиме се подиже безбедност саобраћаја, повећава
пропусна моћ и квалитет саобраћаја на обе пруге на подручју Лапова;

7)
изградња другог колосека и новог моста преко реке Мораве у Ћуприји;

8)
изградња једноколосечне пруге Параћин – Бољевац – Зајечар, у складу са Просторним
планом Републике Србије, која би делом користила трасу укинуте пруге узаног колосека
Ћићевац – Зајечар, чиме ће се Зајечар и Тимочка крајина квалитетном пружном везом
повезати са Београдом и централном Србијом;

9)
изградња деонице двоколосечне пруге Београд – Ниш од Ћићевца до Ђуниса, чиме би
се скратило време путовања и повећала пропусна моћ овог дела магистралне пруге;
и

10)
изградња другог колосека од Трупала до Црвеног Крста.
 

3. Усмеравање демографских
процеса, насељавање становништва и мрежа насеља

 

По
садржају и структури, проблематика становништва и насеља у суштини је предмет регионалних
просторних планова и просторних планова општина, док се у овом просторном плану
назначује као оријентација-полазиште, а не као планско решење.

Основни
циљ у планском и постпланском периоду је развој мреже насеља и диференцијација функција
центара у мрежи на подручју Просторног плана и у окружењу, у складу са концепцијом
Просторног плана Републике Србије.

Проблеми
који ће се решавати при остваривању овог циља су: 

1)
организација и развој малих насеља, са мање од 500 становника, у општинама Ражањ,
Алексинац и Јагодина;

2)
неравномеран размештај и изражена тенденција концентрације становништва у 10 општинских
центара, приградским и насељима у гравитационој зони већих урбаних центара (Београда,
Ниша и Смедерева), на рачун миграција становништва са руралног/сеоског подручја
општина;

3)
опадање укупног броја становника на подручју општина и у свим сеоским насељима,
укључујући и велика сеоска насеља (посебно изражено на подручју општина Велика Плана,
Смедеревска Паланка и Баточина, нешто мање на подручју општина Сопот, Свилајнац,
Ћуприја, Параћин, Ражањ и Алексинац);

4)
низак централитет и недовољна развијеност функција општинских центара за заустављање
депопулационог процеса (пример Ћићевца); 

5)
неискоришћена компаративна и предност близине магистралних инфраструктурних система
у Инфраструктурном коридору, у првом реду аутопута, за развој и дисперзију активности
и функција, које би подстицале досељавање са других подручја Србије и равномернији
размештај становништва на подручју Просторног плана и обухваћених општина; и

6)
значајно учешће дневних, недељних и месечних миграција радно активног становништва
које ради ван места сталног становања, а већи део и ван подручја општине.

У
зависности од структуре, величине гравитационе зоне и других фактора, у инфраструктурном
коридору и окружењу се, у складу са Просторним планом Републике Србије, јасно издваја
седам нивоа центара:

1)
центар државног и међународног значаја – Београд;

2)
макрорегионални центар – Ниш;

3)
регионални центри – Крушевац, Смедерево и трограђе Јагодина – Ћуприја – Параћин;

4)
субрегионални центри – Младеновац и Смедеревска Паланка;

5)
већи градски центри – Велика Плана и Алексинац; 

6)
градски центар – Свилајнац; и

7)
општински центри који се још нису формирали као градска насеља – Ражањ, Баточина,
Лапово и Ћићевац.

Мрежа
секундарних општинских и центара заједнице села се назире и тек је у првом стадијуму
формирања. Као секундарни центри у општинама или центри заједнице села на подручју
Просторног плана са тенденцијом формирања су 21 велико (преко 3000 становника) и
14 већих сеоских насеља (између 2000-3000 становника) са вишим степеном функционалне
самосталности. То су, у првом реду, насеља у Смедеревском Поморављу, између Смедерева,
Смедеревске Паланке и Велике Плане, која су се развијала дуж старог „цариградског
друма” и представљају својеврсну зону поларизације формирану изван општинских центара,
и то: Враново – Мала Крсна – Скобаљ – Осипаоница, Лугавчина – Сараоци (општина Смедерево)
и Лозовик – Милошевац – Трновац – Крњево – Велико Орашје (општина Велика Плана).

Циљеви
развоја мреже насеља у наредном периоду су:

1)
ублажавање демографског пражњења подручја већине општина (изузев подручја града
Београда и Ниша), нарочито подручја изван урбаних и општинских центара;

2)
израженије функцијско и просторно повезивање блиско лоцираних центара: Смедеревска
Паланка – Велика Плана и Јагодина – Ћуприја – Параћин; 

3)
повећање функционалне самосталности општинских центара у односу на веће урбане центре,
у првом реду мањих општинских центара; и

4)
стимулисање развоја секундарних општинских и центара заједнице села и других сеоских
насеља са потенцијалима за развој специфичних функција (производних, туристичких
и др.) на подручју свих општина.
 

4. Усмеравање уређења
сеоског подручја

 

Развојно-пропулзивна
улога Инфраструктурног коридора има вишеструке и, донекле, супротне утицаје на развој
и уређење села на планском подручју и у окружењу, који се, са становишта очувања
примарне функције сеоских атара као система пољопривредног земљишта, могу поделити
на две основне групе:

1)
фактори деструкције традиционално формираних сеоских заједница и функционалне организације
насеља, у првом реду услед проласка магистралних инфраструктурних система, стихијског
заузимања пољопривредних површина за стамбену изградњу, подизања привредних објеката,
оснивања депонија и сл., а затим и услед губљења економског интереса једног дела
власника пољопривредних фондова за обављање пољопривредних делатности, некритичког
преузимања градских узора живљења и сл; и

2)
стимулативни фактори опстанка и развоја села према моделу интегралног руралног развоја,
којим се обезбеђује економски просперитет и демографска стабилност сеоског становништва,
на бази успостављања комплементарних односа између пољопривредних и непољопривредних
делатности, напоредо са јачањем локалне иницијативе.

Полазећи
од тих утицаја, уз истовремено уважавање улоге и значаја пољопривредне производње
за очување еколошких, пејзажних и културолошко-историјских вредности укупног простора,
утврђују се следећи критеријуми за уређење села и руралних подручја:

1)
концепт развоја, уређења и функционалног опремања сеоских насеља засниваће се на
одређивању његовог места у систему центара заједнице села, побољшању услова живљења
на селу и унапређењу општих амбијенталних и пејзажних вредности руралног/сеоског
простора, при чему се морају уважавати и жеље становника;

2)
унапређење стања пољопривредног земљишта засниваће се на разради комплексних програма
уређења система село-атар као органске целине, која обухвата производне функције
пољопривреде, шумарства, рибарства, индустрије, сервиса и занатства, а затим и друштвено-економске
функције услужних делатности и јавних служби;

3)
подржаваће се процес укрупњавања и консолидације поседа развојно перспективних породичних
газдинстава, без обзира на њихов актуелни социо-економски статус, односно изворе
прихода, свим мерама техничко-организационе, економске, социо-психолошке и медијске
природе;

4)
спровешће се увођење савремених здравствено-хигијенских стандарда у опремање сеоских
домаћинстава и стајског простора, нарочито у погледу водоснабдевања и санитације
отпадних вода, стајског ђубрива, стоке и сл.; и

5)
подстицаће се и промовисати реафирмисање вредности народне архитектонске баштине
и локалне традиције у уређењу и опремању кућа и дворишта, уз истовремено селективно
увођење савремених естетских садржаја у сеоски амбијент; и 

6)
обезбедиће се заштита сеоских подручја и насеља од негативних утицаја инфраструктурног
коридора.
 

5. Усмеравање привредног
развоја

 

Инфраструктурни
коридор се поклапа с Великоморавским појасом интензивнијег развоја, који се простире
средишњим делом Србије, од Београда преко Ниша до границе са републике Македонијом.
Локационо-развојни потенцијал овог појаса је врло велики, посебно у доњим деловима
слива Јужне и Велике Мораве. Основна погодност за развој је већи број индустријских/урбаних
центара сложене структуре, са технолошки релативно добро развијеном индустријом,
научно-истраживачким и развојним институцијама, кадром и индустријском традицијом,
изграђеним производним капацитетима и инфраструктуром, међу којима доминирају Београд
и Ниш. Ограничења у овом појасу јављају се услед проблема снабдевања водом, одвођења
отпадних вода и загађења малих водотока (нпр. Лепенице, Црнице, Лугомира, Луга,
Ресаве и др.) и заштите најквалитетнијег пољопривредног од пренамене у грађевинско
земљиште. Са друге стране, и поред изражене поларизације производних снага и индустријских
капацитета, испољава се глобална неефикасност производних фактора, уз успоравање
основних макроекономских показатеља развоја, односно одсуство „квалитетног” индустријског
развоја услед изостанка улоге техничког прогреса. Опадање релативне улоге индустријске
делатности у привредној структури овог појаса, допринело је изразито високом релативном
учешћу делатности терцијарног сектора у стварању народног дохотка и друштвеног производа.
 

5.1. Развој пољопривреде

 

Полазећи
од заступљености пољопривредног земљишта на планском подручју од 78,4% територије
(око 142,7 хиљ. ha), интензивног начина коришћења, заступљености њива и вртова од
око 83% у укупној пољопривредној површини, односно претежно ратарског карактера
подручја, од кога знатније одударају само нека традиционална воћарска и виноградарска
подручја (у Подунавском и Поморавском виноградарском рејону) и погодности положаја
магистралних саобраћајних коридора, основне планске смернице за развој агроиндустријског
сектора су:

1)
економска валоризација свих природних, људских и материјалних ресурса у процесу
производње хране и аграрних сировина;

2)
подржавање наслеђене просторне специјализације пољопривредне производње, посебно
у области сточарства (млечног говедарства), воћарства, повртарства и виноградарства;

3)
подстицање разноврсне производње пољопривредно-прехрамбених артикала високог квалитета,
атрактивних за транспорт и локалну потрошњу у свежем стању; и

4)
обезбеђење финансијских средстава за реализацију планских решења из различитих извора,
доношењем стимулативних пореских и других олакшица за домаће и стране инвеститоре.
 

5.2. Развој и размештај
индустрије 

 

Размештај
индустрије на подручју Просторног плана засниваће се на уважавању; просторних ограничења
(изворишта вода, квалитетног пољопривредног земљишта, континуално густо изграђених
насељских подручја, природних погодности терена за изградњу и др.), постојеће просторне
структуре производних капацитета, режима коришћења и изградње заштитних зона/појаса
аутопута и осталих инфраструктурних система у инфраструктурном коридору и критеријумима
за усмеравање развоја и размештаја индустрије утврђеним овим планом.

На
подручју Просторног плана и обухваћених градова и општина издвајају се следећи постојећи
и потенцијални индустријски центри:

1)
велики индустријски центри (са 30 000-110 000 запослених у индустрији) – Београд
и Ниш;

2)
већи индустријски центри (преко 10 000 запослених у индустрији) – Смедерево; 


3)
индустријски центри средње величине (са 5 000-10 000 запослених у индустрији) –
Јагодина, Параћин, Младеновац и Смедеревска Паланка;

4)
мањи индустријски центри (са 1000-5000 запослених у индустрији) – Алексинац, Ћуприја,
Велика Плана, Гроцка, Ћићевац, Свилајнац и Баточина;

5)
мали индустријски центри (од 250-500 запослених) – Лапово, Ражањ и Сопот; и

6)
веома мали индустријски центри (до 250 запослених у индустрији) – Врчин, Мали Пожаревац,
Мали Поповић, Лештане, Раља, Влашка, Границе, Влашко Поље, Велика Крсна, Пружатовац,
Радинац, Мала Крсна, Крњево, Поповац и Нови Поповац, Рибаре, Житковац и Алексиначки
Рудници.

Основни
критеријуми за усмеравање развоја и избор приоритетних програма индустријских делатности
су:

1)
усклађеност са природно-географским и просторно-еколошким капацитетима посебно у
погледу рационалније искоришћености активираног простора, заштите квалитетног пољопривредног
земљишта, коришћења и заштите водних, енергетских, сировинских и других природних
ресурса;

2)
инфраструктурна опремљеност (постојећи индустријски локалитети, степен искоришћености,
изграђености и организације простора);

3)
економски (допринос порасту запослености и спољнотрговинском билансу);

4)
допринос равномернијем размештају активности и производних снага (укључујући становништво);

5)
енергетска штедљивост, 

6)
технолошка ефикасност и иновативност; и

7)
смањење удела капитално и ресурсно захтевних активности, уз постепено гашење еколошки
ризичне производње.

У
просторној структури производно-индустријских активности на планском подручју и
у окружењу водећу улогу имаће и даље постојећи привредно-индустријски центри (од
великих до најмањих) и постојеће индустријске, привредно-индустријске и лучко-индустријске
зоне у овим центрима. 

Основни
критеријуми за усмеравање размештаја привредних капацитета су: 

1)
размештај привредних делатности: индустрије, грађевинарства, саобраћајних услуга,
складишта и других, усмераваће се приоритетно у постојеће привредне зоне, ради погушћавања,
повећања уређености и опремљености техничком инфраструктуром, у првом реду решавања
проблема прикупљања, одвођења и пречишћавања отпадних индустријских вода и формирања
појаса заштитних шума;

2)
максимална заштита квалитетног пољопривредног земљишта од пренамене у грађевинско
земљиште за потребе проширења постојећих и формирања нових привредно-индустријских
зона, посебно у долини Мораве (напр. у Змич пољу); 

3)
полазећи од претходна два критеријума, рестриктивно ће се преиспитати важећим генералним
и другим урбанистичким плановима установљене површине, организација и правци ширења
постојећих привредно-идустријских зона; 

4)
приступање формирању нових привредно-индустријских зона може започети тек по исцрпљивању
свих расположивих резерви недовољно искоришћеног и неуређеног грађевинског земљишта
у постојећим привредно-индустријским зонама;

5)
оправданост оснивања технолошких паркова са високо технолошки развијеном индустријом
утврдиће се на подручју града Београда и Ниша, због близине истраживачких и развојних
институција и других урбаних и инфраструктурних погодности, уз њихово лоцирање,
по могућности, у контактном подручју заштитних зона аутопута, ради обезбеђења квалитета
животне средине парка и добре саобраћајне повезаности са аутопутем и аеродромом;
и

6)
саобраћајне везе привредно-индустријских зона са аутопутем у градовима, насељима
и ваннасељским подручјима, оствариваће се искључиво сервисним саобраћајницама преко
постојећих и овим просторним планом планираних петљи.
 

5.3. Развој туризма

 

Због
географско-саобраћајног положаја Србије, транзитни туризам има веома значајно место
у туристичкој понуди Републике, посебно на најфреквентнијој деоници аутопута од
Београда до Ниша. Главна понуда транзитног туризма аутопута развијаће се у склопу
пратећих и функционалних садржаја, са две основне функције: 

1)
брз, безбедан и комфоран транспорт туриста ка циљним туристичким дестинацијама,
у складу са светским стандардима; и 

2)
усмеравања транзитних туриста према паралелним транзитним итинерерима, а касније,
по стицању навика, ка циљним дестинацијама у окружењу инфраструктурног коридора.


За
остваривање ових функција од значаја ће бити формирање информативно-пропагандних
пунктова у склопу пратећих и функционалних садржаја аутопута (нпр. уз петље у Београду,
„Мали Пожаревац”, „Смедерево”, „Марковац”, „Крагујевац”, „Параћин”, „Појате” и
„Алексиначки рудници”) за анимирање транзитних домаћих и страних туриста о значајним
туристичким дестинацијама источне и средишње Србије.

У
складу са Просторним планом Републике Србије (поглавље 

V.1 „Развој туризма и организација
туристичких простора”), аутопут Београд-Ниш дугорочно је конципиран као међународни
транзитни туристички правац највишег, 

I степена, којим се омогућава главни туристички
транзит из средње према југоисточној и јужној Европи и блиском истоку.

У
функцији транзитног туризма, без изласка моторним возилом ван аутопута (задржавање
са најмање једним ноћењем) и транзитне рекреације (задржавање без ноћења, по правилу
од 0,5 до 6 часова), предвиђене су три категорије пратећих садржаја: одморишта,
бензинске станице и мотели (обрађени у поглављу 

IV Просторног плана). За ове садржаје
Просторним планом утврђена је програмска концепција са минималним, обавезним стандардима
(који се, посебно у погледу комфора путника, могу подићи за оквирно до 50%), за
планирано саобраћајно оптерећење аутопута у 2020. години до 30000 возила дневно
у оба смера (са 70% путничких возила, односно 30% теретних возила и аутобуса, са
просечно 2 путника по путничком возилу, 30 путника по аутобусу и 1,5 возачем по
теретном возилу).

Активности
и садржаји у функцији транзитног туризма у заштитним појасима аутопута предвиђени
су на значајним раскрсницама, односно улазима-излазима аутопута и намењени су за
одмор и рекреацију са дужим задржавањем (оквирно три-четири сата), укључујући и
могућност ноћења у мотелу или другом смештајном објекту. Овакве активности и садржаје
треба реализовати тамо где не постоје, или нису планирани мотели, бензинске станице
и одморишта, односно уз петље аутопута код Пожаревца, Смедерева, Јагодине, Параћина,
Ражња и Алексинца. Могу бити организовани у виду ваннасељских садржаја (мотел, бензинска
пумпа, сервис, паркинг, парк, спортско-рекреативни садржаји, културно добро и др.)
и/или прилагођавањем појединих насеља уз аутопут за функције транзитног туризма
(приступне улица до центра насеља и аутобуске станице, коришћење угоститељско-услужних
и рекреативних садржаја насеља и др.). 

У
окружењу Инфраструктурног коридора, Просторним планом Републике Србије предвиђени
су следећи садржаји понуде од значаја за транзитни туризам (задржавање са најмање
једним ноћењем), транзитну рекреацију (путовање и задржавање без ноћења) и циљни
(стационарни) туризам:

1)
делови туристичких зона Србије – Централне зоне националног значаја и викенд излетничке
зоне Београда, намењене претежно летњој рекреацији са транзитним, излетничким, климатским,
бањским, ловним, риболовним, сеоским, споменичким и другим туристичко-рекреативним
активностима, на десним обалама Саве и Дунава, око Београда и око туристичких регија
Шумадијске планине и Кучајске планине, са припадајућим сегментима друмских и пловних
транзитних туристичких праваца, туристичким местима, бањама, манастирима, црквама,
знаменитим местима, природним вредностима и др.; Источне зоне међународног и националног
значаја, намењене зимској и летњој рекреацији са климатским, бањским, ловним, риболовним,
сеоским, споменичким, еколошким и другим туристичко-рекреативним активностима, око
Ниша, Сокобање, Зајечара и туристичке регије Стара планина, са сегментима магистралних
друмских транзитних туристичких праваца, Тимоком, припадајућим туристичким местима,
бањама, културним добрима, природним вредностима и др.; Средишње зоне међународног
и националног значаја, намењене зимској и летњој рекреацији са климатским, бањским,
ловним, риболовним, сеоским, споменичким, еколошким и другим туристичко-рекреативним
активностима, око Врњачке Бање и туристичке регије Копаоник, са сегментима магистралних
друмских транзитних туристичких праваца, сегментом Западне Мораве, Расином, Топлицом,
припадајућим туристичким местима, бањама, културним добрима, природним вредностима
и др.;

2)
туристичке регије у оквиру Централне туристичке зоне – Шумадијске планине II.2 степена
(са Рудником, Венчацем, Букуљом, Космајем, туристичким местима, бањама, културним
и природним добрима) и Кучајске планине II.1 степена (са природним добром од посебног
националног значаја, Бељаницом, Јужним Кучајем, клисурама, пећинама, културним добрима
и др.);

3)
градски туристички центри – Београд I.1 степена, међународног ранга (главни емитивни
центар и главни центар градске туристичке понуде Србије, центар Централне туристичке
зоне) и Ниш I.2 степена, међународног и националног ранга (центар Источне туристичке
зоне); и

4)
бање – Врњачка Бања I.1 степена, међународног и националног ранга (центар Средишње
туристичке зоне), Сокобања у оквиру Источне туристичке зоне и Буковичка Бања у оквиру
туристичке регије Шумадијске планине (обе бање I.2 степена, међународног и националног
ранга), Селтерс Бања у оквиру туристичке регије Шумадијске планине и Рибарска Бања,
обе II степена и националног ранга у оквиру Средишње туристичке зоне, као и Паланачки
Кисељак III степена и националног ранга.

Активирање
постојеће и планиране туристичке понуде у окружењу и на подручју инфраструктурног
коридора предвиђено је установљавањем и организовањем паралелних, „бај пас” туристичких
итинерера. Сагледано је десет потенцијалних двосмерних итинерера (описаних у Документационој
основи Просторног плана, поглавље Х, стр. 126.), односно силазака са аутопута, кретања
маршрутом магистралних, регионалних и локалних путева у гравитационој зони аутопута
(ради обиласка природних и културних знаменитости и насеља, одмора и рекреације
и сл., са ноћењем или без ноћења), са поновним повратком на аутопут ради главног
циља путовања. Ти итинерери имаће и функцију анимирања туриста за стационарни боравак
у постојећим и планираним туристичким центрима и местима, најпре у склопу најближих
туристичких регија (Шумадијске и Кучајске планине), затим и у склопу даљих дестинација
(Ђердап, Стара планина, Копаоник и др.). 

Потенцијалном
кружном, ускошинском електричном железницом оствариће се атрактивни итинерери, паралелни
главном железничком и аутопутском правцу, који би могли имати поласке из Београда
преко Обреновца, Лазаревца, Аранђеловца и Тополе до Велике Плане, од Марковца преко
туристичке регије Кучајских планина до Ћуприје, од Ражња преко северног дела Источне
туристичке зоне (Сокобања – Књажевац – Сврљиг) до Ниша и сл. Ова железница представљала
би специјализовани облик железничког саобраћаја у функцији туристичког и превоза
локалног становништва и значајан туристички мотив, док би се за поједине деонице
могле користити напуштене трасе, тунели и други објекти старе уске железнице.
 

НАПОМЕНА ИЗДАВАЧА: Уредбом о изменама и допунама Уредбе о утврђивању Просторног 
плана подручја инфраструктурног коридора аутопута Е-75, деоница Београд-Ниш, у 
Просторном плану подручја инфраструктурног коридора аутопута Е-75, деоница 
Београд-Ниш, у текстуалном делу, у глави IV. 

ПОЛОЖАЈ ИНФРАСТРУКТУРНИХ СИСТЕМА У КОРИДОРУ, Одељак 1. Положај коридора и 
план размештаја пратећих објеката аутопута 
Е-75 замењен је новим Одељком 1. 
(види члан 4. Уредбе - 121/2014-12).

IV. ПОЛОЖАЈ ИНФРАСТРУКТУРНИХ
СИСТЕМА У КОРИДОРУ 

(Реферална карта број
1.)

 *1. 
Положај коридора и план размештаја пратећих објеката аутопута 
Е-75 
(Реферална карта број 4.)

1.1. 
Положај коридора аутопута Е-75

У односу на морфолошке карактеристике и изграђеност простора, коридор аутопута 
Е-75 (ДП IА реда бр. 1; М-11, према Уредби 
о категоризацији државних путева („Службени гласник РС”, бр. 105/13 и 119/13 − у 
даљем тексту: Уредба), деоница Београд–Ниш, укупне дужине око 310 km, има 
следећи положај и техничке карактеристике по деоницама:

1) кроз 
Београд, Батајница – Земун и Добановци – Бубањ Поток

(1) Батајница–Земун (од пресека границе Генералног плана Београда и К.О. 
Батајница са коридором аутопута Е-75 до km 572+976,14) – изграђена деоница 
аутопута пружа се кроз грађевинско подручје Београда у дужини од 14 km, поред 
насеља Батајница, Земун Поље и Земун, до петље Т-6 за Нови Сад на стационажи km 
572+976,14;

(2) Добановци – Бубањ Поток (km 562+400,00 – km 599+000,00) – изграђена деоница 
аутопута започиње на пресеку границе Генералног плана Београда и К.о. Добановци 
са коридором аутопута Е-70, на стационажи km 562+400,00 (по километражи из 
главног пројекта аутопута Е-70) и пружа се кроз уже градско подручје Београда. 
Траса аутопута на петљи Т-6, стационажа km 572+976,14 се спаја са аутопутем Е-75 
Београд–Нови Сад, пролази кроз Нови Београд, прелази на десну обалу Саве мостом 
„Газела”, на стационажи km 580+074,85 и преко Душановца и Великог Мокрог Луга, 
спушта се у долину врчинског потока код Бубањ Потока и даље наставља према 
Врчину, где излази из простора обухваћеног Генералним планом Београда, на 
граници К.о. Врчин, у општини Гроцка, на стационажи km 599+000,00.

Дужина деонице Батајница – Земун износи око 14000 m, а Добановци – Бубањ Поток 
33877 m. Укупна дужина постојећег аутопута кроз грађевинско подручје града 
Београда износи око 51000 m, са техничким карактеристикама за брзину кретања 
возила 80-120 km/h, максималним подужним нагибом од 6% на успону (деоница на 
правцу код Великог Мокрог Луга) и 7% на паду (смер према Бубањ Потоку).

Деоница аутопута кроз Београд, од петље „Тошин Бунар” до петље „Ласта”, по 
стављању у функцију обилазнице из подтачке 2), постаће „градска авенија” – зона 
будућег трговинско-пословног центра Београда (са услужним, пословним, сервисним 
и другим садржајима, који ће се ближе дефинисати одговарајућим урбанистичким 
планом).

2) 
обилазница Београда, Батајница – Добановци – Остружница – Бубањ Поток – Винча (Дунав)

(1) Батајница – Добановци (петља „Батајница”, km 176+000 – петља „Добановци”, km 
563+850) – коридор аутопута пружаће се новом трасом, правцем север – северозапад, 
на равничарском терену на подручју Генералног плана Београда, између насеља 
Батајница и Добановци;

(2) Добановци – Остружница – Бубањ Поток (km 563+850 – km 597+217) – задржава се 
као стечена обавеза деоница аутопута у изградњи на подручју Генералног плана 
Београда, која се од Добановаца до реке Саве пружа равничарским тереном, прелази 
мостом са леве на десну обалу реке Саве на стационажи km 576+000, пролази поред 
Остружнице, обилази Железник са јужне стране и укршта се са државним путем IБ 
реда бр. 22 (М-22) Београд – Љиг (Ибарска магистрала), на стационажи km 585+520, 
обилази Ресник са јужне стране и пружајући се дуж постојећег државног пута IIА 
реда бр. 154 (Р-251) Железник – Болеч, пење на превој Стражевица, на стационажи 
km 588+000, силази у долину раковичког потока, иде гребеном Јајинци – Авала где 
се укршта са државним путем IIА реда бр. 149 (Р-200) (Београд – Младеновац), на 
стационажи km 592+500, спушта се у долину врчинског потока и код петље „Бубањ 
Поток” уклапа у трасу постојећег аутопута Е-75 Београд – Ниш на стационажи km 
597+217.

Укупна дужина обилазнице аутопута Е-75 око Београда износи око 43000 m, од тога 
Батајница–Добановци око 7000 m,

Добановци – Бубањ Поток 35 867 m (дужа је од постојеће деонице аутопута кроз 
Београд за 1990 m, km 597+217 по километражи обилазнице једнак је km 595+227 по 
километражи постојећег пута кроз Београд), са техничким карактеристикама за 
брзину кретања возила од 120 km/h и подужним нагибима у границама од 0 до 3%.

Овим просторним планом се резервише простор за деоницу посебне трасе аутопута (око 
7000 m), Бубањ Поток – Винча (Дунав) (km 596+500 петља „Бубањ Поток” – река 
Дунав), која ће се пружати од Бубањ Потока, поред Лештана и Болеча до Винче, 
односно реке Дунав, где ће прећи мостом са десне на леву страну и наставити 
према Панчеву, односно Румунији.

3) Бубањ 
Поток – Трупале

(1) Бубањ Поток – Раља (km 599+000 – km 645+147,82) – изграђена деоница аутопута 
пружа се од границе Генералног плана Београда, долином врчинског потока, пролази 
кроз насеље Врчин, пење се на превој Бегаљичко брдо, на стационажи km 610+000, 
спушта код насеља Мали Пожаревац у долину реке Раље, на стационажи km 618+000, 
чијом се десном обалом, обилазећи насеља Умчари, Водањ и Колари са јужне стране, 
пружа до насеља Раља; дужина деонице Бубањ Поток – насеље Раља износи 46,1 km са 
техничким карактеристикама за брзину кретања возила од 120 km/h и подужним 
нагибима у границама од 0 до 5%;

(2) Раља–Баточина (km 645+147,82 – km 695+379,00) – изграђена деоница аутопута 
пружа се на контакту широке долине Велике Мораве и побрђа на левој обали Велике 
Мораве, обилази насељена места и пролази делимично кроз насеља Крњево и Велику 
Плану; дужина деонице Раља – Баточина износи 50,2 km са техничким 
карактеристикама за брзину кретања возила од 120 km/h и подужним нагибима у 
границама од 0 до 2%;

(3) Баточина–Појате (km 695+379,00 – km 753+600,00) – изграђена деоница аутопута 
пружа се долином Велике Мораве, у Багрданском теснацу од стационаже km 705+500 
до km 707+000 пролази непосредно поред Велике Мораве, обилази Јагодину, Ћуприју 
и Параћин са источне стране, код села Мијатовац (km 725+000) мостом прелази са 
леве на десну страну реке Велике Мораве чијом долином наставља до Појата; дужина 
деонице Раља–Баточина износи 58,2 km са техничким карактеристикама за брзину 
кретања возила од 120 km/h и подужним нагибима у границама од 0,2 до 4%;

(4) Појате – Делиград (km 753+600,00 – km 774+000,00) – изграђена деоница 
аутопута која је у погледу морфологије терена и геотехничких услова за изградњу 
и одржавање најтежа од Београда до Ниша, напушта долину Велике Мораве и преко 
превоја „Мечка”, на стационажи km 764+500, испред насеља Ражањ спушта се у 
долину Јужне Мораве, код насеља Делиград и пружа се на контакту побрђа и десне 
обале Јужне Мораве; дужина деонице Појате–Делиград износи 20,4 km са техничким 
карактеристикама за брзину кретања возила од 100 до 120 km/h и подужним нагибима 
у границама од 0,3 до 5%;

(5) Делиград–Трупале (km 774+000,00 – km 815+000,00) – изграђена деоница 
аутопута пружа се долином Јужне Мораве на контакту побрђа и десне обале Јужне 
Мораве равничарским тереном, обилазећи сва насеља и Алексинац са западне стране, 
укршта се код насеља Трупале са правцем Е-80 (Пирот – граница са Републиком 
Бугарском) и наставља ка Републици Македонији, од границе катастарске општине 
Трупале и града Ниша; дужина деонице Делиград–Трупале износи 41,0 km са 
техничким карактеристикама за брзину кретања возила од 120 km/h и подужним 
нагибима у границама од 0,3 до 5%.

––––––––––

1 Обележавање државних путева (ДП) и веза са старим ознакама за М и Р путеве.
 

1.2. 
Размештај пратећих садржаја у коридору аутопута Е-75

Пратећи садржаји аутопута се деле на:

1) функционалне садржаје путног саобраћаја за одржавање, управљање и обезбеђење 
бржег, сигурнијег, удобнијег и поузданијег транспорта робе и људи на аутопуту: 
а) базе за одржавање пута, б) објекти контроле и управљања и в) објекти наплате 
путарине;

2) пратеће садржаје за потребе корисника у саобраћају: a) паркиралишта; и б) 
услужни центри (станице за снабдевање погонским горивом (у даљем тексту: 
бензинске станице), мотели, ресторани, ТИР центри и др).

Утврђују се следећи основни критеријуми за размештај пратећих садржаја у 
коридору аутопута Е-75:

1) размештај пратећих садржаја обезбедиће функционално задовољавање:

(а) основних захтева безбедности саобраћаја – неповољним се сматрају све 
локације пратећих садржаја на самој петљи и у њеној непосредној близини, улазним 
и излазним крацима петље; обезбеђење везе са аутопутем се врши посебним улазним 
и излазним саобраћајним тракама према критеријумима који се примењују за петље;

(б) конфора корисника аутопута и конфора корисника пратећег садржаја – локација 
пратећег садржаја не сме да представља место „насилног” успорења на аутопуту; и

(в) основних захтева у погледу садашњих и будућих потреба и могућност фазне 
реализације пратећих садржаја, у зависности од пораста саобраћаја и неопходних 
реконструкција;

2) безбедност саобраћаја се може обезбедити формирањем паралелних сервисних 
саобраћајница са једном уливном и једном изливном траком за више пратећих 
садржаја;

3) поштовање оптималних функционалних растојања између пратећих садржаја, уз 
уважавање специфичности затеченог стања, односно стечених обавеза везаних за 
постојеће објекте за које су издате грађевинске и употребне дозволе;

4) равномерно распоређивање пратећих садржаја на целој деоници аутопута, ради 
обезбеђења равномерније расподеле директних и индиректних користи за локалну 
заједницу, могућности запошљавања, прихода локалних заједница од пореза на 
профит објеката и др;

5) на једној локацији може бити по правилу једна доминантна функција пратећег 
садржаја аутопута са по јединим допунским, компатибилним садржајем са више 
корисника, са једном улазном саобраћајницом са аутопута и једном излазном 
саобраћајницом на аутопут;

6) одступање од критеријума 2) и 3) и гушћи распоред пратећих садржаја на 
Коридору X могућ је код урбаних центара (главног града, међународног, државног и 
регионалног значаја), утврђених Законом о Просторном плану Републике Србије од 
2010. до 2020. године („Службени гласник РС”, број 88/10), (Београд, Нови Сад, 
Ниш, Суботица, Јагодина, Лесковац и Врање) и на прилазу путним граничним 
прелазима који се налазе на Коридору X (Батровци, Хоргош и Прешево), због веће 
фреквенције улазног и излазног саобраћаја на аутопуту;

7) рангирање деоница према вероватноћи коришћења пратећих садржаја у коридору 
аутопута на основу просечног годишњег дневног саобраћаја и својства утицајног 
подручја посматране деонице аутопута (ранг укрштања, годишњи обим и 
неравномерност улазно-излазног саобраћаја);

8) стационажа одређеног садржаја представља стационажу на средини дужине у 
односу на излив и улив са аутопута; стационаже за постојеће пратеће садржаје (као 
и планиране са решењем о локацијској дозволи) су дате тачно, док су за планиране 
пратеће садржаје аутопута, за које није издато решење о локацијској дозволи, 
дате оријентационо (са тачношћу максимум +/– 1000 m), и биће ближе дефинисане 
кроз примену Просторног плана.

У изградњи пратећих садржаја у коридору аутопута препоручује се поштовање 
принципа: био-климатске архитектуре и еколошких критеријума са малим степеном 
утицаја на средину; коришћења обновљивих извора енергије и напредних техника 
градње које користе сунце за грејање и ветар за климатизацију, као и локалне 
грађевинске материјале; уклапања у пејзаж и др.

Пре изградње објеката дуж коридора аутопута, а који се пружају изнад висине од 
20 m и који су изван насељених места, неопходно је прибавити сагласност 
Директората цивилног ваздухопловства Републике Србије.

1.2.1. Функционални садржаји

1) Базе за 
одржавање пута

Базе за одржавање пута имају основну улогу сервисирања свих потребних радова 
зимског и летњег одржавања пута, а комплементарни су им и објекти у функцији 
информатике (телефонске везе, регулисање и контрола саобраћаја и сл.).

Утврђују се следећи посебни критеријуми за избор локација база за одржавање пута:

(1) близина насеља, могућност опремања комуналном инфраструктуром, еколошка 
погодност;

(2) функционално растојање од 50 до 70 km;

(3) могућност манипулисања возила (петље, наплата путарине);

(4) површина од 2 до 3 ha.

У коридору аутопута Е-75, деоница Београд–Ниш предвиђене су следеће базе за 
одржавање пута:

(1) „Коњарник” – са леве стране аутопута источно од петље „Коњарник”, у функцији 
одржавања аутопута кроз град Београд, од петље „Аеродром” до петље „Бубањ Поток” 
у дужини од око 32 km, до изградње обилазнице аутопута;

(2) „Добановци” – са леве стране аутопута, северо-западно од петље „Добановци” – 
(алтернативно „Аеродром” – са десне стране аутопута, југо-западно од петље „Аеродром”), 
у функцији одржавања дела аутопута од петље „Шимановци” (Е-70) и „Стара Пазова” 
(Е-75) до петље „Остружница”, у дужини од око 58 km;

(3) „Бубањ Поток” – са десне стране аутопута, западно од петље „Бубањ Поток”, (алтернативно 
„Орловача”) у функцији одржавања дела аутопута од петље „Остружница” до петље „Мали 
Пожаревац” у дужини од око 41 km;

(4) „Смедерево” – са десне стране аутопута, југо-западно од петље „Смедерево”, у 
функцији одржавања дела аутопута од петље „Мали Пожаревац” до петље „Велика 
Плана” у дужини од око 55 km;

(5) „Лапово” – са десне стране аутопута, северо-западно од петље „Баточина/Крагујевац”, 
у функцији одржавања дела аутопута од петље „Велика Плана” до петље „Ћуприја” у 
дужини од око 56,5 km;

(6) „Ражањ” – са леве стране аутопута, западно од петље „Ражањ”, у функцији 
одржавања дела аутопута од петље „Ћуприја” до петље „Алексиначки рудници” у 
дужини од око 56 km;

(7) „Северни Булевар” – са леве стране аутопута, северо-источно од петље „Северни 
Булевар”, у функцији одржавања дела аутопута од петље „Алексиначки рудници” до 
петље „Печењевци” у дужини од 60 km.

Распоред база дат је са оријентационим положајем и може бити коригован у складу 
са програмом развоја ЈП „Путеви Србије”, као Управљача пута (у складу са Законом 
о јавним путевима („Службени гласник РС”, бр. 101/05, 123/07, 101/11, 93/12 и 
104/13), и разрадом Просторног плана (при чему ће се одредити тачна стационажа).

У зависности од намењених активности предвиђених база за одржавање пута одредиће 
се њихов основни садржај: магацин соли, покривена складишта, отворена складишта, 
гараже за разне врсте возила, ремонтна радионица, магацин резервних делова, 
управна зграда, комунални објекти, пумпе за гориво, паркинг возила, приступни 
путеви база-аутопут и др.

2) Објекти 
и службе контроле и управљања

Објекти и службе контроле 
и управљања саобраћајем које имају основну намену надгледавања одвијања 
саобраћаја, полицијске контроле (станице), информационог центра и пружања помоћи 
(пункта), обично се лоцирају код база за одржавање пута у зависности од њиховог 
ранга (од Београда до Републике Македоније предвиђена је једна централна база „Северни 
Булевар” код Ниша).

Локације објеката контроле и управљања могу се, у складу са програмом развоја ЈП 
„Путеви Србије”, одредити и у оквиру осталих функционалних садржаја (по потреби 
и паркиралишта) у коридору аутопута. У коридору аутопута Е-75, деоница Београд – 
Ниш, планирана је изградња посебног пункта – информационог центра и помоћи на 
путу АМС Србије (десно, око km 753+100), у склопу постојећег паркиралишта „Рубин”, 
са приступом на аутопут (на излазном краку петље „Појате” према Нишу).

3) Објекти 
наплате путарине

За обезбеђење затвореног система наплате путарине предвиђено је једно чеоно 
наплатно место (ЧНМ) на аутопуту Е-75, деоница Београд – Ниш (уз напомену да се 
систем наплате путарине, односно статус ЧНМ може кориговати у складу са 
политиком Управљача аутопута, ЈП „Путеви Србије”):

(1) планирано ЧНМ после петље „Врчин” (око km 605+635), по укидању постојећег 
ЧНМ у Бубањ Потоку на km 597+716;

(2) постојеће ЧНМ пре петље „Трупале” (km 807+688), које је предвиђено за 
укидање по успостављању ЧНМ у близини граничног прелаза „Прешево”;

(3) као и бочне уливно-изливне наплатне станице (БНС) укључујући и према 
аутопутским правцима Јужном Јадрану и Панчеву и граници са Румунијом.

Град Београд (деонице аутопута кроз град и обилазница) није у систему наплате 
путарине.

Потребна површина за ЧНМ износи око 3 ha, а за БНС око 0,3 ha. На ЧНМ и БНС биће 
омогућен и електронски вид наплате путарине.

1.2.2. Пратећи садржаји за кориснике пута

1) 
Паркиралишта

Паркиралишта површине 1,5–5 ha имају основну функцију обезбеђења сигурног и 
комфорног путовања, у првом реду одмора, и допунску функцију промоције туризма у 
окружењу.

Утврђују се следећи посебни критеријуми за избор локација паркиралишта:

(1) технички захтеви саобраћаја (у подножју, на средини или врху путног успона и 
слично); пожељна је близина већих или мањих насеља, посебан простор за 
паркиралиште за аутомобиле, теретна возила и аутобусе;

(2) функционално растојање од 10 до 20 km – обострано и наизменично размештање 
паркиралишта за краће заустављање возила и задржавање путника са потребним 
комфором за краће задржавање и предах (од 15 до 30 минута);

(3) опремљеност или погодност локације за опремање комуналном инфраструктуром (за 
воду за пиће и санитарни чвор) и телефонским везама за пружање помоћи возачима.

Основни садржаји паркиралишта (прва фаза):

(1) зелено разделно острво, улазна и излазна коловозна трака су обавезни;

(2) паркинг путничких аутомобила са минимум 20 места, паркинг теретних возила са 
минимум осам места и аутобуса са минимум два места (по могућству са 
надстрешницама и сеницима за заштиту возила од сунца);

(3) јавна чесма, санитарни чвор (минимум 40 m2 бруто);

(4) места за одмор и седење за минимум 50 особа, надстрешнице, телефонска 
говорница и пејзажно уређена површина за одмор од 500 до 1000 m2;

(5) табла са називом и планом паркиралишта на улазу у паркиралиште (информације 
о непосредном окружењу и његовим мотивима) и табла на излазу са паркиралишта са 
основним информацијама о даљем путу (о главним саобраћајним скретањима према 
градовима, бањама, туристичким дестинацијама, природним и културним добрима и др.);

(6) остали функционални садржаји путног саобраћаја.

Додатни садржаји паркиралишта (друга фаза):

(1) мањи кафе/ресторан, мања продавница, мање игралиште (за одбојку или кошарку);

(2) мини-пијаца за продају локалних пољопривредних и традиционалних занатских 
производа, са наткривеним простором са тезгама и пратећим санитарним уређајима;

(3) могуће информативно-туристички пункт у функцији промоције туризма (са јавним 
и службеним телефоном или употребом мобилног телефона и детаљнијим информацијама 
о непосредном окружењу и саобраћајним скретањима према туристичким мотивима и др.);

(4) простор за приручна средства прве помоћи и помоћи на путу за путничке 
аутомобиле (минимум 30 m2);

(5) по потреби службени објекат за нужни смештај запослених на паркиралишту и 
свратиште инспекције и полиције.

У коридору аутопута Е-75, деоница Београд–Ниш предвиђено је 30 паркиралишта (у 
правцу раста стационаже – 15 десно, од тога 10 планираних, и 15 лево од тога 11 
планираних) и то на следећим локацијама:

(а) постојећа самостална обострана смакнута паркиралишта „Бегаљичко Брдо” – 
десно (km 610+900) и лево (km 611+650);

(б) постојећа самостална обострана смакнута паркиралишта „Дражањ” – десно, (km 
620+600) и лево (km 620+700);

(в) планирана самостална обострана смакнута паркиралишта „Мало Орашје” (Стари 
пут) десно (око km 628+900) и „Живковац” лево (око km 628+100);

(г) планирана самостална обострана смакнута паркиралишта „Врбовац” (Стари пут) 
десно (око km 639+600) и „Колари” лево (око km 640+700);

(д) планирано самостално обострано смакнуто паркиралиште „Добри До” десно (око 
km 655+000) и постојеће „Лозовичка чесма” лево (km 656+200);

(ђ) планирана самостална обострана смакнута паркиралишта „Орашје” десно (око km 
667+700) и лево (око km 668+500);

(е) планирано самостално обострано смакнуто паркиралиште „Стара Циглана” десно (око 
km 678+380), и постојеће „Ново Село” лево (km 683+300);

(ж) планирана самостална обострана смакнута паркиралишта „Кочино Село” десно (око 
km 712+500) и лево (око km 712+600);

(з) планирана самостална обострана смакнута паркиралишта „Ћуприја” десно (око km 
732+000) и лево (око km 732+100);

(и) постојеће самостално обострано смакнуто паркиралиште „Крежбинац” десно (km 
747+500) и планирано „Дреновац” лево (око km 750+000); паркиралишта су и у 
функцији презентације културно историјских вредности (археолошко налазиште и др.);

(ј) постојеће паркиралиште „EUROPA – Рубин 2” десно (km 753+100); паркиралиште 
поседује комерцијални објекат и садржаје за пружање угоститељских услуга и одмор 
корисника (на излазном краку петље „Појате” према Нишу); у склопу паркиралишта 
планира се и пункт за информације и помоћ на путу;

(к) планирано самостално обострано смакнуто паркиралиште „Брачин 2” десно (око 
km 759+500) и ”Брачин 1” лево (око km 757+000);

(л) планирано паркиралиште „Вукашиновац” лево (око km 775+800);

(љ) постојеће самостално обострано смакнуто паркиралиште „Бобовиште” десно (km 
782+800) и планирано лево (око km 783+600);

(м) планирана самостална обострана смакнута паркиралишта „Бујмир” десно (око km 
796+200) и лево (око km 796+300);

(н) планирана самостална обострана смакнута паркиралишта „Трупале” десно и лево 
(око km 807+688). Предметни простор разрадити плановима нижег реда на локалном 
нивоу, са потребним условима посебних органа и организација.

2) Услужни 
центри

2.1) 
Бензинске станице

Бензинске станице на аутопуту су обавезни пратећи садржаји у коридору аутопута и 
представљају пунктове мање и средње величине, претежно са специјализованим 
саобраћајним садржајима за снабдевање погонским горивом, прибором и резервним 
деловима, за пружање услуга оправке возила, прања возила и др., уз одговарајуће 
задовољавање потреба (предах, узимање хране, куповина и сл.) у току краћег и 
средњег задржавања путника, са могућношћу дужег задржавања у случају озбиљније 
оправке возила и пешачке везе бензинске станице са паркиралиштем или мотелом. 
Бензинске станице могу бити самостални објекти или у склопу мотела.

Утврђују се следећи посебни критеријуми за избор локација бензинских станица:

(1) функционално растојање од 20 до 30 km – обострано и наизменично размештање 
самосталних бензинских станица типа I (бензинско-путничка станица) и типа II (бензинско-сервисна 
станица). Уколико због размештаја постојећих бензинских станица, проласка кроз 
урбане центре главног града, међународног, државног и регионалног значаја и 
прилаза путним граничним прелазима није могуће испоштовати то правило, дозволиће 
се одступање у смицању;

(2) бензинске станице у саставу мотела мањег су капацитета и имају основну 
намену услуге гостију мотела;

(3) пожељно је обезбеђење обостраног приступа (са аутопута и са државног пута 
или јавног општинског пута) где је то могуће;

(4) површина од 1,5 до 3 ha.

Тип I, бензинско-путничка станица, може да има следеће садржаје (у првој фази):

(1) зелено разделно острво, улазна и излазна коловозна трака су обавезни;

(2) пумпна станица са оријентационо 10 точионих места и то: осам за путничка 
возила (за бензин, дизел, течни нафтни гас (ТНГ), компримовани природни гас (КПГ), 
а у перспективи и за пуњење аутомобила на електрични погон) и два за теретна 
возила (бензин, дизел, ТНГ и КПГ), са продајом осталих потрошних материјала и 
ситних резервних делова за аутомобиле и др.;

(3) паркинг за 40 и више путничких возила, за 16 и више теретних возила и за 
четири и више аутобуса, са потребним пролазним тракама;

(4) јавна чесма и јавни мокри чвор, по правилу у оквиру бензинске станице (мушки 
и женски, за особе са инвалидитетом и родитеље са малом децом, минимум 80 m2бруто) 
и привремено дневно сабиралиште смећа са станице (површина по прорачуну);

(5) табла са називом и планом бензинске станице на улазу у станицу;

(6) информативно-туристички пункт на излазу са станице (са јавним и службеним 
телефоном и информацијама о непосредном окружењу и његовим мотивима, о главним 
саобраћајним скретањима према градовима, бањама, туристичким дестинацијама, 
природним и културним 
добрима и др.);

(7) служба помоћи и  информација, са службеним и јавним телефоном;

(8) ресторан са кухињом, отвореним и затвореним простором за госте, као и 
простором за игру и анимацију деце;

(9) продавница опште потрошње: пиће, храна, цигарете, штампа и др;

(10) службени смештај особља ресторана и пумпне станице, свратиште инспекције, 
полиције и др, нужан смештај запослених са оставом материјала, алата и др.

Тип II, бензинско-сервисна станица, може да има следеће додатне садржаје у 
другој фази реализације (у односу на тип I):

(1) продавница резервних делова и опреме за најзаступљеније марке аутомобила (минимум 
100 m2 бруто);

(2) сервис за оправку возила (одвојено за путничка возила од камиона и аутобуса, 
са шлеп-службом, заклоњеним паркингом за хаварисана возила и др) лоциран на 
излазном делу бензинске станице.

У коридору аутопута Е-75, деоница Београд–Ниш предвиђено је 58 бензинских 
станица (у правцу раста стационаже – десно 28 и лево 30), и то на:

(1) деоници кроз Београд (Батајница–Земун и Добановци – Бубањ Поток) укупно 19 
бензинских станица (осам десно, од тога две планиране, и 11 лево, од тога три 
планиране):

(а) планирана обострана самостална бензинска станица „Рензо-НЛ1041” (лево, око 
km 178+000, на локацији Батајница – циглана), и постојећа „Црномраковић – 
ХЛ1046” (десно, km 178+000) на деоници Батајница–Земун;

(б) планирана обострана самостална бензинска станица „НЛ1056” (лево, око km 
179+000), и „НЛ1063” (десно, око km 179+000) на деоници Батајница–Земун;

(в) постојећа обострана самостална бензинска станица „OMV-НЛ1038” (лево, km 
181+000), и планирана „НЛ1047” (десно, око km 183+000) на деоници Батајница–Земун;

(г) постојећа самостална бензинска станица „ММ-НП030” (лево, km 183+500) на 
деоници Батајница–Земун;

(д) постојећа самостална бензинска станица „OMV-НП030” (лево, 1 km од петље за 
Нови Сад km 573+000, деоница Батајница – Земун) на деоници Батајница–Земун;

(ђ) постојећа самостална бензинска станица „БЛ030-LUKOIL” (лево, km 565+500) на 
деоници Добановци – Бубањ Поток;

(е) планирана самостална бензинска станица „НЛ1064” (лево, око km 570+000) на 
деоници Добановци – Бубањ Поток;

(ж) постојећа самостална обострана смакнута бензинска станица „Змај 1”– лево и „Змај 
2”– десно („NIS Petrol”, km 573+500);

(з) постојећа самостална бензинска станица у саставу мотела „Национал” (десно, 
km 574+600);

(и) постојећа самостална бензинска станица „Блок 22-НЛ1044” („ELP”2, 
лево, km 577+800);

(ј) постојећа самостална бензинска станица БИП („NIS Petrol”, десно, km 
581+700);

(к) постојећа самостална обострана смакнута бензинска станица „Слап” код петље „Коњарник”, 
(лево, 588+400) и постојећа бензинска станица „Energy ПП022” пре петље „Коњарник” 
(„Avia”, десно, km 588+200);

(л) постојећа самостална обострана смакнута бензинска станица „Велики Мокри Луг 
– 1” („NIS Petrol”, десно, km 590+800) и „Велики Мокри Луг – 2” („NIS Petrol”, 
лево, km 590+800).

(2) деоници обилазнице Батајница – Добановци – Остружница – Бубањ Поток – Винча 
(Дунав) укупно шест бензинских станица (три десно, од тога три планиране, и три 
лево од тога две планиране):

(а) постојећа самостална обострана смакнута бензинска станица „П1082 – Сурчин” (лево, 
km 566+408) и планирана бензинска станица „П083 – Добановци” (десно, око km 
566+083);

(б) планирана самостална обострана смакнута бензинска станица „Јаково 1” и „Јаково 
2” (око km 573+000) у саставу туристичко-рекреативног комплекса мотела „Јаково 
1” и „Јаково 2”;

(в) планирана самостална обострана смакнута бензинска станица „Железник 1” и „Железник 
2” у саставу туристичко-рекреативног комплекса мотела „Железник” (око km 
583+250).

(3) деоница од Бубањ Потока до Трупала, укупно 33 бензинске станице (17 десно, 
од тога три планиране, и 16 лево, од тога једна планирана):

(а) постојећа самостална обострана смакнута бензинска станица „Врчин 1” („ELP”, 
десно, km 601+300) и „Врчин 2” („EKO”, лево, km 601+600);

(б) постојећа самостална обострана смакнута бензинска станица „МАГ” („ЕКО”, 
десно, km 616+500) и „Мали Пожаревац” („NIS Petrol”, лево, km 616+600);

(в) постојећа самостална обострана смакнута бензинска станица „Колари” („NIS 
Petrol”, десно, km 636+800 – потенцијално се укида уз могућност изградње 
паркиралишта) и „МВ Колари” у саставу мотела (лево, km 637+595, у реконструкцији);

(г) постојећа самостална обострана смакнута бензинска станица „Михајловац 2” („LUKOIL”, 
десно, km 647+438) и „Михајловац 1” („LUKOIL”, лево, km 647+715);

(д) постојећа самостална обострана смакнута бензинска станица „Лозовичка чесма 
1” („NIS Petrol”, десно, око km 658+000) и планирана „Лозовичка чесма 2” (лево, 
око km 658+000) у саставу постојећег (реконструисаног) и планираног 
туристичко-рекреативног комплекса мотела „Лозовичка чесма 1” и „Лозовичка чесма 
2”;

(ђ) постојећа самостална обострана смакнута бензинска станица „Велика Плана 1” у 
саставу мотела Велика Плана („NIS Petrol”, десно, km 672+450) и „Велика Плана 2” 
(„NIS Petrol”, лево, km 671+900);

(е) постојећа бензинска станица у оквиру комплекса мотела „Стари храст” („ЕКО”, 
десно, km 684+850);

(ж) постојећа самостална обострана смакнута бензинска станица „Оаза 1” („OMV”, 
десно, km 688+650) и „Оаза 2” („OMV”, лево, km 688+850);

(з) постојећа самостална бензинска станица „Багрдан” у саставу планираног 
туристичко-рекреативног комплекса мотела „Багрдан” („ELP”, лево, km 707+700);

(и) постојећа самостална обострана смакнута бензинска станица „Јагодина 1” („LUKOIL”, 
десно, km 718+600) и „Јагодина 2” („Mol”, лево, km 718+000); као и планирана 
бензинска станица „Конвој” у саставу планираног туристичко-рекреативног 
комплекса мотела „Конвој” (десно, око km 719+500);

(ј) постојећа самостална обострана смакнута бензинска станица „Ћуприја 1” („ЕКО”, 
десно, km 727+000) и „Ћуприја 2” („ЕКО”, лево, km 726+500);

(к) постојећа самостална обострана смакнута бензинска станица „Параћин 2” („NIS 
Petrol”, десно, km 735+750) и „Параћин 1” („NIS Petrol”, лево, km 736+300) са 
паркиралиштем (у оквиру/залеђу бензинске станице) у функцији приступа 
туристичком комплексу Карађорђево брдо;

(л) планирана бензинска станица „EUROPA – Рубин 2” (десно, око km 753+100);

(љ) планирана самостална обострана смакнута бензинска станица „Појате 2” (десно, 
око km 755+000) и постојећа „Појате 1” у саставу (реконструисаног) 
туристичко-рекреативног комплекса мотела „Рубин 1” („Аraus” и „NIS Petrol”, лево, 
km 753+200);

(м) постојећа самостална обострана смакнута бензинска станица „Липовица” („OMV”, 
лево, km 770+500) и „Делиград” („OMV”, десно, km 774+850);

(н) постојећа самостална обострана смакнута бензинска станица „Алексинац I” 
(„NIS Petrol”, десно, km 788+850 – потенцијално се укида уз могућност изградње 
паркиралишта) и „Алексинац II” („LUKOIL”, лево, km 788+950);

(о) постојећа самостална обострана смакнута бензинска станица „Наис 1” („NIS 
Petrol”, лево, km 808+400) са потребом реконструкције укључења/искључења на 
аутопут (којим би се извршила измена режима саобраћаја уз нове саобраћајне 
услове: саобраћајним решењем предвидети само искључивање са аутопута, уз 
формирање саобраћајне траке потребне дужине, сагласно мишљењу ЈП „Путева Србије” 
посл. бр. 953-16203/13-1 од 1. октобра 2013. године), и „Наис 2” („NIS Petrol”, 
десно, km 808+700), у саставу туристичко-рекреативног комплекса мотела „Наис I” 
и „Наис II”.

––––––––––

2 Односно „NIS Petrol” (с обзиром да је утврђено да је компанија НИС а.д. Нови 
Сад након купопродаје станице за снабдевање горивом „ELP” – „Сава”, на к.п. број 
6654/2 К.о. Нови Београд, извршила и упис права својине, лист непокретности 3448 
од 9. септембра 2014. године, на основу мишљења Министарства рударства и 
енергетике, број 021-01-16/26/2014-08 од 8. августа 2014. године).
 

2.2) Мотели

Мотели у коридору аутопута представљаће пунктове са најбогатијим садржајима, за 
најдуже задржавање путника ради потреба саобраћаја, одмора, рекреације и туризма 
(који подразумева најмање једно ноћење).

Утврђују се следећи посебни критеријуми за избор локација мотела:

(1) функционално растојање 30–60 km (тип I), односно 80–160 km (тип II). Уколико 
због размештаја постојећих мотела, проласка кроз урбане центре главни град, 
међународног, државног и регионалног значаја и прилаза путним граничним 
прелазима није могуће испоштовати то правило, дозволиће се одступање у смицању;

(2) по правилу мотели ће бити организовани као тип I (стандардни мотел) и тип II 
(мотел у туристичко-рекреативном комплексу). У зависности од погодности локације, 
мотели ће се градити са обе стране аутопута, ради рационализације пословања и 
коришћења изграђених капацитета, са међусобном пешачком и колско-службеном везом. 
Могуће је и премостити аутопут објектом који у свом склопу има садржаје;

(3) локације су условљене положајем постојећих мотела, природним и створеним 
вредностима, близином насеља, могућношћу повезивања са државним путевима и 
јавним општинским путевима, односно уз највећа саобраћајна чворишта, посебно 
према најзначајнијим туристичким дестинацијама;

(4) површина тип I оквирно од 0,8 ha до 2 ha и тип II од 2 ha па навише, с тиме 
да ако је у његовом склопу и бензинска станица, површине се сабирају. Пратећи 
садржаји мотела могу да буду и изван зоне аутопута повезани пешачком 
комуникацијом.

Тип I (стандардни мотел) може да има следеће садржаје у функцији саобраћаја, 
транзитне рекреације и туризма на аутопуту:

(1) зелено разделно острво, улазна и излазна коловозна трака;

(2) по правилу оквирно 50–100 лежајева са рестораном отвореног типа од оквирно 
80–160 места у затвореном простору и оквирно 100–200 места на тераси, кухињом 
одговарајућег капацитета, продавницом (сувенира и др.) и мокрим чвором. Објекат 
величине 1500–4000 m2;

(3) паркинг за 50–100 путничких возила, 20–40 теретних возила и 5–10 аутобуса, 
са потребним пролазним тракама;

(4) јавна чесма, засебан јавни мокри чвор (женски и мушки, за особе са 
инвалидитетом и родитеље са малом децом, 50–100 m2 бруто) 
и привремено дневно сабиралиште смећа са пункта (површина по прорачуну);

(5) табла са називом мотела и планом мотелског комплекса на улазу у пункт;

(6) туристичко-информативни садржаји;

(7) службени смештај особља мотела, туристичко-информативног објекта и 
одржаваоца пункта, просторије за полицију, свратиште за инспекцију у саставу 
мотела;

(8) садржаји за одмор и релаксацију (надстрешнице, уређене слободне зелене 
површине, као и садржаји за одмор – стазе, клупе и столови седишта, корпе за 
отпатке и др). Поред простора за одмор и рекреацију, могуће је уређење и 
опремање одговарајућих површина за камповање;

(9) пејзажно уређене и одржаване слободне површине (зелене, релаксационе и др. и 
др.).

Тип II (мотел у туристичко-рекреативном комплексу) може да има следеће садржаје 
у функцији саобраћаја, транзитне рекреације и туризма на аутопуту:

(1) зелено разделно острво, улазна и излазна коловозна трака;

(2) више од 100 лежајева са рестораном у затвореном простору и на тераси, 
кухињом одговарајућег капацитета, могућ је и фри-шоп и продавница (етно-занатских 
производа, сувенира и др.), мокрим чвором (са женским и мушким делом, за особе 
са инвалидитетом и родитеље са малом децом);

(3) паркинг за више од 100 путничких, 40 теретних возила и 10 аутобуса, са 
потребним пролазним тракама (за више од 560 једновремених корисника);

(4) засебан објекат (објекти) ресторана и кафеа;

(5) јавне чесме и јавни мокри чворови (са женским и мушким делом, за особе са 
инвалидитетом и родитеље са малом децом, за кориснике који нису обухваћени 
мокрим чворовима у мотелу и посебним угоститељским објектима) и привремена 
дневна сабиралишта смећа са комплекса (површина по прорачуну);

(6) табла са називом и планом мотелског комплекса на улазу у комплекс;

(7) туристичко-информативни и промотивно-пропагандни садржаји, као што су 
туристички биро, туристичка изложба, видео пројекције и др, са јавним и 
службеним телефонима и информацијама о окружењу комплекса, главним саобраћајним 
скретањима према градовима, бањама, туристичким дестинацијама, природним и 
културним добрима и др.;

(8) полицијска станица;

(9) пошта и филијала банке са мењачницом;

(10) простор за службени смештај особља мотела, туристичко-информативних 
садржаја и др. (по правилу за 1/2 особља смене), као и службене просторије за 
инспекције и др.;

(11) затворени објекти за спортску рекреацију (теретана, стони тенис, сквош, 
куглана, стрељаштво из ваздушног оружја и др.);

(12) отворени спортско-рекреативни терени (тенис, одбојка, кошарка, мали фудбал, 
мала трим-стаза и др.);

(13) затворени објекти за релаксацију и забаву (сауна, масажа, билијар, шах, 
флипери, компјутерске игре и др.);

(14) специјални затворени и отворени рекреативни садржаји, зависно од природно 
туристичких ресурса (термо-акватички садржаји са термалним базенима и др.);

(15) садржаји за одмор и релаксацију у етно-амбијенту (отворени павиљони, 
надстрешнице, заклони од ветра, ватришта, уређене слободне зелене површине, са 
садржајима за одмор – стазе, клупе, столови, корпе за отпатке). Поред простора 
за одмор и рекреацију обавезно је уређење и опремање одговарајућих површина за 
камповање;

(16) пејзажно уређене и одржаване слободне површине (зелене, рекреативне, 
релаксационе, камп и др.).

У коридору аутопута Е-75, деоница Београд–Ниш, предвиђено је 25 мотела и то 12 
мотела тип I и 13 мотела тип II (у правцу раста стационаже – десно 16, од тога 
седам планираних, и лево девет, од тога шест планираних), и то на:

(1) деоници кроз Београд (Батајница – Земун и Добановци – Бубањ Поток) предвиђен 
је један мотел – постојећи мотел „Национал” тип I (десно, km 574+600) у близини 
петље „Нови Сад”.

(2) деоници обилазнице Батајница – Добановци – Остружница – Бубањ Поток – Винча 
(Дунав) предвиђено је пет мотела тип II (десно три планирана и лево два 
планирана) и то:

(а) планирани мотел „Добановци” (десно, око km 566+419);

(б) планирани обострани смакнути мотел „Јаково 1” и „Јаково 2” (око km 573+000);

(в) планирани обострани смакнути мотел „Железник 1” и „Железник 2” (око km 
583+250).

(3) деоници од Бубањ Потока до Трупала, предвиђено је 19 мотела и то 11 тип I и 
осам мотела тип II (десно 12, од тога четири планирана, и лево седам, од тога 
четири планирана), и то:

(а) планирани мотел „Мали Пожаревац” тип I (лево, око km 617+100) у близини 
петље „Мали Пожаревац”;

(б) постојећи мотел „Јерина” тип I (десно, km 630+410);

(в) постојећи мотел „МВ Колари” тип I (лево, km 637+230, у реконструкцији) – у 
близини петље „Колари”;

(г) обострани смакнути мотел, и то постојећи „Лозовичка чесма 1” тип II (десно, 
km 658+028), и планирани мотел „Лозовичка чесма 2” тип II (лево, око km 
658+028);

(д) постојећи мотел „Крњево” тип I (десно, km 665+000);

(ђ) постојећи мотел „Велика Плана 1” тип I (десно, km 672+650);

(е) планирани мотел „Велика Плана 2” тип I (лево, око km 674+000);

(ж) постојећи мотел „Стари Храст” тип I (десно, km 684+850);

(з) постојећи мотел „Кошута” тип I (десно, km 695+100);

(и) планирани мотел „Багрдан” тип II (лево, око km 707+750);

(ј) планирани мотел „Конвој” тип II (десно, око km 719+500);

(к) постојећи мотел „Раваница” тип I (десно, km 729+537);

(л) планирани мотел, „EUROPA – Рубин 2”, тип I (десно, око km 753+100) (са 
обезбеђеним земљиштем адекватне површине);

(љ) обострани смакнути мотел, и то постојећи мотел „Рубин 1” тип II (лево, km 
753+200) и планирани мотел „Рубин 2” тип II (десно, око km 755+000);

(м) постојећи мотел „Морава” тип I (десно, km 789+050) са функцијом обостраног 
приступа уз могућност допуне обавезних садржаја изградњом комерцијалних садржаја: 
парк-шоп, базен, тениски и други спортски терени или аквапарк, а који су у 
сагласности са основном наменом туризма;

(н) обострани смакнути мотел, и то:

– постојећи мотел „Наис 1” тип II (лево, km 808+700, са потребом реконструкције 
укључења/искључења на аутопут) за који се планира допуна садржаја преко сервисне 
саобраћајнице, која је делом изграђена, што ће се ближе разрадити плановима 
нижег реда на локалном нивоу, са потребним условима посебних органа и 
организација;

– планирани мотел „Наис 2” тип II (десно, око km 808+400).

2.3) ТИР 
центри

ТИР центри („International Road Transports”) у коридору аутопута представљаће 
пунктове првенствено за тешка транспортна возила са основним и специјализованим 
садржајима: за сервисирање, снабдевање погонским горивом, прибором и резервним 
деловима, прање возила и др, уз одговарајуће задовољавање осталих потреба (предах, 
хигијена, узимање хране, куповина и сл.); паркингом за минимум 50 теретних 
возила и више путничких возила и аутобуса, са потребним пролазним тракама, 
зеленим разделним острвом и улазним и излазним коловозним тракама.

Утврђују се следећи посебни критеријуми за избор локација ТИР центара: 
функционално растојање од око 200 km; на прилазу већим саобраћајним чвориштима; 
могућност инфраструктурног опремања; површина од 3 до 5 ha.

У коридору аутопута Е-75, деоница Београд–Ниш, планирана је изградња два ТИР 
центра (лево, око km 695+100 и десно, око km 695+300).*

*Службени гласник РС, број 121/2014
 

2. Положај коридора железничке
пруге

 

2.1. Положај коридора
магистралних и прикључних железничких пруга

 

На
подручју Просторног плана задржавају се све постојеће железничке пруге са службеним
местима (станицама и стајалиштима) и индустријским колосецима, а који се односе
на магистралну међународну пругу Београд – Ниш, са свим прикључним пругама и осталим
железничким инфраструктурним садржајима (радионицама, сервисима, зградама, електротехничким
постројењима, инсталацијама, приступним и сервисним путевима и комуналним прикључцима)
и железничким земљиштем (детаљније у Документационој основи, Поглавље 

XI, стр.
131-136).

Планирана
је реконструкција и модернизација постојеће магистралне међународне пруге Београд
– Ниш са алтернативним правцима преко Младеновца дужине 251,7 km и преко Мале Крсне
дужине 261.5 km, као дела Паневропског мултимодалног саобраћајног коридора „X”,
са техничко-технолошким параметрима:

1)
слободан профил за габарит возила 

UIC-GC и путничке возове са нагињућим колским
сандуком;

2)
максимални дозвољени притисак по освини возила од 22,5 тоне;

3)
максимални дозвољени пристисак по дужном метру возила од 8 тона; и

4)
дозвољена брзина за саобраћај возова 120-160 km/h. 

За
реализацију овако постављених техничко-технолошких параметара планира се реконструкција
и модернизација магистралне пруге Београд – Ниш корекцијом ограничавајућих делова
пруге и мањим одступањима ради исправљања радијуса кривина, и то:

1)
између железничких станица „Ресник” и „Велика Плана” задржава се и реконструише
изграђена пруга која фукционише као две одвојене једноколосечне пруге Раковица
– Ресник – Младеновац – Велика Плана за брзине од 100 km/h и Раковица – Мала Иванча
– Мала Крсна – Велика Плана са изградњом другог колосека од станице Ресник до станице
„Клење” и „Мале Иванче” до „Велике Плане” са новом двоколосечном везом између станица
Клење и Мала Иванча (дужине око 4 km, са делом трасе у тунелу) и за брзине од
120 km/h; 

2)
између железничких станица „Бела Река” и „Рипањ” колосечно повезивање пруге Београд
– Бар и пруге Београд – Ниш, ради раздвајања саобраћаја возова из правца Бара према
Смедереву и Младеновцу без промене смера вожње и без оптерећивања београдског железничког
чвора овим транзитним возовима;

3)
између железничких станица „Велика Плана” и „Ћићевац” задржава се постојећи коридор
и реконструише двоколосечна пруга, чиме ће бити омугећене брзине од 120-160 km/h
(са изградњом другог колосека у дужини од 2 km и новог моста преко реке Мораве у
Ћуприји);

4)
од Ћићевца до Ђуниса планира се изградња новог дела двоколосечне пруге у дужини
од око 19 km са делом у тунелима, чиме би се битно скратило време путовања и повећала
пропусна моћ овог дела магистралне пруге за саобраћај возова брзинама 120-160 km/h;
и

5)
од Ђуниса до Ниша задржава се и реконструише постојећа двоколосечна пруга за саобраћај
возова са брзинама 120-160 km/h, а на подручју железничког чвора Ниш, од станице
„Трупале” до станице „Црвени Крст”, планира се изградња другог колосека.

За
повезивања делова мреже магистралне пруге новим пружним везама планира се изградња,
реконструкција и модернизација следећих железничких праваца:

1)
од железничке станице „Бели Поток”, на прузи Београд – Јајинци – Мала Крсна – Ниш,
према Винчи и Панчеву планира се једноколосечна пруга са изградњом новог моста преко
Дунава код Винче, за потребе одвијање претежно теретног саобраћаја;

2)
од Смедерева до Мале Крсне задржава се постојећи и планира други колосек из правца
Панчево – Ковин (нови мост преко Дунава) за Велику Плану и Ниш ради квалитетнијег
и бржег заобилазног транзитног саобраћаја међународних теретних возова кроз Србију
према средњој Европи, без уласка ових возова у београдски железнички чвор;

3)
између железничких станица „Лапово” и „Крагујевац”, задржава се и реконструише постојећа
једноколосечна пруга и планира изградња другог колосека пруге за саобраћај возова
брзинама до 120 km/h, којом ће саобраћати и међународни брзи путнички и теретни
возови за правац Косово Поље – Скопље; постојећа станица Лапово реконструисаће се
ради изградње денивелисаног прикључка пруге Лапово – Крагујевац чиме се подиже безбедност
саобраћаја, повећава пропусна моћ и квалитет саобраћаја на правцу према Нишу и Крагујевцу;
и

4)
од Параћина ка Бољевцу, Зајечару и Тимочкој крајини планира се изградња нове једноколосечне
пруге за саобраћај возова брзинама до 120 km/h, која би делом користила трасу укинуте
пруге узаног колосека Ћићевац – Зајечар.
 


2.2. Положај коридора нове аутономне пруге за саобраћај возова са брзинама преко 
200 km/h

 Овим
просторним планом, на основу досадашњих истраживања, није могуће утврдити планско
решење нити резервисати простор за коридор нове посебне аутономне пруге за саобраћај
возова брзинама преко 200 km/h.

Положај
коридора пруге за велике брзине дефинисаће се допуном овог просторног плана, по
верификацији Генералног пројекта, којим ће се уважити постојеће трасе железничких
пруга и аутопута, са максимално потребним денивелацијама и осталим заштитама које
гарантују безбедност становништва и животне средине у коридору. 
 

2.3. Робни терминали
и робно-транспортни центри

 На
постојећим железничким станицама, организоваће се железнички робно-транспортни терминали,
као организациони делови железнице у оквиру магистралне пруге Београд – Ниш. Намењени
су пружању складишних, манипулативних и превозних услуга привреди, и комбинованом
и контејнерском транспорту уз употребу мобилних железничких контејнерских манипулатора.


Осим
специјализованих железничких робних терминала, на подручју Просторног плана планира
се формирање робно-транспортног центра у Јагодини, као мултимодалног пункта до кога
постоји и планира се изградња квалитетних путних и колосечних веза.
 

3. Положај коридора магистралне
телекомуникационе инфраструктуре

 Полазећи
од функционалних захтева и развоја ТТ капацитета, опслуживања градских подручја
и повезивања аутоматских телефонских централа (АТЦ) терминалног домаћег и транзитног
међународног саобраћаја, коридор магистралних оптичких каблова од Београда до Ниша
пружа се дуж коридора аутопута Е-75, а на краћим деоницама дуж регионалног пута
Р-214, магистралног пута М-5, пруге Београд – Ниш и магистралног гасовода, и то:

1)
од телекомуникационог центра (ТКЦ) „Београд” до кабловског окна број 621 – пружа
се кабловском ТТ канализацијом у градским улицама до кабловског окна број 34 на
углу улица Устаничке и Војислава Илића; од кабловског окна број 34 иде кроз ТТ канализацију
улицом Војислава Илића до кабловског окна број 98 где улази у инфраструктурни коридор
аутопута Е-75, прелази испод аутопута и десном страном аутопута иде до окна број
621 непосредно испред бензинске пумпе „Мали Мокри Луг” на стационажи аутопута km
591+126;

2)
од кабловског окна број 621 до Велике Плане – пружа се десном страном аутопута до
стационаже km 621+498, када прелази на леву страну аутопута, пролази испод регионалног
пута Р-204, иде између аутопута и магистралног пута М-24, прелази одвајање за привод
ка Смедереву и Пожаревацу, и наставља левом страном аутопута до стационаже km
664+000 када прелази на десну страну до одвајања за привод ка Великој Плани код
петље и укрштања са регионалним путем Р-107 на стационажи km 637+026;

3)
од Велике Плане до Параћина – пружа се десном страном аутопута до стационаже km
694+673 где пролази привод за Крагујевац код петље „Крагујевац” и мотела „Кошута”,
за кратко прелази на леву страну, да би на стационажи km 694+700 поново прешао на
десну страну аутопута којом се пружа до стационаже km 706+393, улази у бетонски
канал ЖТП којим, непосредно уз пружни застор пруге Београд – Ниш, иде све до стационаже
km 707+325, од које се даље пружа уз десну страну аутопута до петље „Јагодина” и
привода за Јагодину; прелази мостом код Мијатовца Велику Мораву на стационажи km
725+225 и наставља даље десном страном аутопута све до стационаже km 729+900, одакле
се пружа десном страном између аутопута и регионалног пута Р-214 до стационаже 
km
736+600, када прелази на леву страну код стационаже km 737+855 и привода за Параћин,
где прелази на десну страну;

4)
од Параћина до Алексинца – пружа се десном страном аутопута до стационаже km
739+470, на месту укрштања аутопута са магистралним путем М-5, Параћин – Зајечар,
сече пут М-5 прелази на његову десну страну до укрштања са магистралним гасоводом
одакле кроз пољопривредно земљиште прати трасу магистралног гасовода са леве и десне
стране аутопута Е-75; иза насеља Текија оптички кабл се пружа поред трасе магистралног
гасовода на великој удаљености од аутопута, кроз ненасељене делове катастарских
општина Стрижа, Ратари и Сикирица, прелази пругу Београд – Ниш иде ободом насеља
Дреновац до ГМРС „Појате”, где се завршава паралелно вођење оптичког кабла и гасовода;
коридор магистралног оптичког кабла даље се пружа дуж локалног сеоског пута, укршта
са железничком пругом Београд – Ниш, залази унутар обрадивих површина насеља Дреновац,
и десном, па левом страном регионалног пута Р-214, прелази на магистрални пут М-5
код наплатне рампе аутопута код Појата и долази до самог аутопута Београд – Ниш,
код мотела „Рубин” на стационажи km 752+850; пружа се десном страном аутопута до
Јовановачке реке, када прелази на леву страну и напушта аутопут испред моста на
стационажи km 756+130, приближава се насељу Брачин и дуж трасе регионалног пута
Р-214 и успоном Мечка пролази кроз насеље Ражањ и наставља десном страном пута Р-214
све до насеља Делиград, укрштајући се више пута са локалним путевима и мањим водотоцима;
коридор оптичког кабла се приближава аутопуту на стационажи km 773+820, пружа са
његове десне стране до насеља Бобовиште, где десном страном пута Р-214 иде до Алексиначких
рудника; код петље „Алексинац” пролази привод за Алексинац и приближава се аутопуту
на стационажи km 785+800; и

5)
од Алексинца до Ниша – пружа се десном страном аутопута до укрштања са путем Р-214
Алексинац – Дражевац настављајући даље између овог пута и аутопута, десном и левом
страном пута Р-214, поново се приближава аутопуту код стационаже km 804+000 и наставља
даље са његове десне стране према Нишу до стационаже km 806+780, где се укршта са
аутопутем и прелази прво на леву па на десну страну, обилазећи наплатну рампу испред
мотела „Наис” и бензинску пумпу од стационаже km 808+220 до km 810+325, кад поново
пресеца аутопут и прелази на леву страну, којом долази до петље „Трупале”, и пружа
дуж регионалног пута Р-214 до кабловског окна XXИ, одакле ТТ канализацијом и градским
улицама града Ниша долази до објекта АТЦ „Ниш”. 
 

4. Положај коридора магистралног
гасовода

 Положај
коридора магистралног гасовода у инфраструктурном коридору у највећој мери прати
коридор аутопута Београд – Ниш заобилазећи насељена места, села и градове на растојању
од 100 до 200 m, као и коридора железничке пруге и регионалног пута Р-214 на размаку
од 100 до 500 m, и то:

1)
од Београда до Великог Орашја (ГРЧ „Батајница”-ГРЧ „Велико Орашје”) – магистрални
гасовод МГ 05 и МГ 07 се већим делом пружа са десне стране коридора обилазнице аутопута
од Батајнице до Бубањ Потока, пресецајући га код Батајнице Добановаца и Сурчина;
код насеља Зуце прелази на леву страну аутопута којом иде до насеља Врчин, одакле
се десном страном аутопута пружа до Малог Пожаревца, где напушта коридор аутопута
у који се враћа код Великог Орашја где прелази на леву страну аутопута код ГРЧ
„Велико Орашје” и прима разводни гасовод РГ-08 из правца Смедерева и Панчева (на
овај начин је затворен гасоводни прстен око Београда и Панчева);

2)
од Великог Орашја до Параћина (ГРЧ „Велико Орашје” – ГРЧ „Параћин”) – магистрални
гасовод МГ-08 највећим делом своје трасе пружа се са леве стране коридора аутопута
између аутопута и реке Велике Мораве, са изузетком деонице код Багрданског теснаца,
где се пружа са десне стране аутопута од насеља Багрдан до Ланишта, преко брда Липар
и поново се враћа на источну леву страну аутопута до Параћина;

3)
од Параћина до Појата (ГРЧ „Параћин”-ГРЧ „Појате”) – магистрални гасовод МГ-09 се
пружа са леве стране коридора аутопута до насеља Стрижа, када прелази на десну страну
и иде паралелно са аутопутем, оптичким каблом и путем Р-214 до ГРЧ „Појате” где
се одваја разводни гасовод РГ 09-04;

4)
од Појата до Ниша (ГРЧ „Појате”-ГРЧ „Ниш”) – магистрални гасовод МГ-09 се пружа
са десне стране коридора аутопута коме се приближава код Ражња, одакле се паралелно
са аутопутем, путем Р-214 и оптичким каблом пружа до Бобовишта, где се удаљава од
аутопута, прелази на два места реку Јужну Мораву и поново се приближава аутопуту
код насеља Д. Трнаве; код наплатне рампе „Ниш” прелази на леву страну аутопута заобилазећи
мотел „Наис” и бензинску станицу и пружа се дуж пута Р-214 до ГРЧ „Ниш”; и

5)
од Ниша ка Прокупљу и Пироту (ГРЧ „Ниш”-ГРЧ „Ниш 1” и ГРЧ „Лесковац”) – магистрални
гасовод МГ-09 се грана на магистралне гасоводе (МГ-10) пружајући се дуж пута Р-214
према Нишу и Пироту, и (МГ-11) пружајући се дуж аутопута Е-75 према Приштини и
(РГ-11) према према Лесковцу и Врању.
 

5. Положај коридора електроенергетске
мреже

 Полазећи
од функционалних захтева за обезбеђењем преносне и дистрибутивне мреже ектроенергетског
система, коридори далековода 400 kV од Београда до Ниша пружаће се делом дуж коридора
аутопута Е-75, а делом ван подручја Просторног плана и то:

1)
од Београда до Пожаревца – пружа се 400 kV далековод број 401/1 од трафостанице
ТС 400/220/110 kV „Београд 8” са леве стране аутопута на удаљености од неколико
километара до насеља Водањ, где се приближава аутопуту, прелази га и прати са десне
стране, где се код насеља Врбовац планира нови 400 kV вод за увођење у планирану
ТС 400/220/110 kV „Смедерево 3”; код Михајловца далековод прелази аутопут на леву
страну и наставља у правцу истока ван подручја коридора ка Пожаревцу, термоелектрани
„Дрмно” и ХЕ „Ђердап”; од трафостанице „Београд 8” пружаће се крак 400 kV далековода
број 412 за „Обреновац А” и „Колубару Б” 2Џ400 kV 1. и 2. вод; и

2)
од Крагујевца до Јагодине и Ниша – пружа се 400 kV далековод број 423 од ТЦ „Крагујевац
2” до ТС 400/110 kV „Јагодина 4”, одакле наставља ка насељу Мијатовац где прелази
на леву страну аутопута коју прати на удаљености од неколико стотина метара до Ћуприје,
где су удаљава од коридора аутопута коме се враћа код Параћина; од Параћина далековод
се пружа са леве стране аутопута на удаљености од неколико километара и напушта
подручје инфраструктурног коридора пре Ниша.
 

НАПОМЕНА ИЗДАВАЧА: Уредбом о изменама и допунама Уредбе о утврђивању Просторног 
плана подручја инфраструктурног коридора аутопута Е-75, деоница Београд-Ниш, у 
Просторном плану подручја инфраструктурног коридора аутопута Е-75, деоница 
Београд-Ниш, у текстуалном делу, у глави IV. 

ПОЛОЖАЈ ИНФРАСТРУКТУРНИХ СИСТЕМА У КОРИДОРУ, после Одељка 5. Положај 
коридора Електроенергетске мреже, додају се одељци 5а Положај коридора 
продуктовода, и 5б Положај 
коридора транснационалног гасовода (види члан 4. Уредбе - 121/2014-12).
 

5а Положај коридора продуктовода*

Положај коридора продуктовода (нафтних деривата) кроз Републику Србију у 
инфраструктурном коридору аутопута Е-75 (деоница Панчево–Београд–Смедерево–Јагодина–Ниш) 
у већој мери прати коридор аутопута Београд – Ниш (у складу са смерницама 
утврђеним Уредбом о утврђивању Просторног плана подручја посебне намене система 
продуктовода кроз Републику Србију (Сомбор – Нови Сад – Панчево – Београд – 
Смедерево – Јагодина – Ниш) („Службени гласник РС”, број 19/11), и то:

1. од Панчева до Београда (ван подручја Просторног плана) – траса продуктовода 
је дата у три варијанте за које је потребно обезбедити прелазак подземно испод 
корита Дунава (дужина 
прве варијанте деонице до терминала „Београд” у Великом Селу износи 7,8 km; 
друга могућа локација до Винче и индустријске зоне Лештане износи 14,7 km; трећа 
варијанта која се разматра води до терминала „Београд” у Горњем Земуну и дужина 
трасе је 22,5 km);

2. од Смедерева до Јагодине – траса полази од терминала „Смедерево” и води до 
терминала „Јагодина” у дужини од око 92 km, највећим делом са леве стране 
коридора аутопута између аутопута и реке Велике Мораве; траса продуктовода улази 
на подручје Просторног плана код места Враново, подручје града Смедерева, из 
правца североистока, и пружа се кроз пољопривредно земљиште; са трасом аутопута 
укршта се код петље „Пожаревац” на стационажи km 644+100; на стационажи km 
669+500 код Великог Орашја прелази на десну страну аутопута (веза са 
магистралним гасоводом) да би се после 500 m траса вратила на леву страну 
аутопута на стационажи km 670+000; даље пресеца реку Јасеницу, и пратећи коридор 
аутопута на удаљености од око 800 до 300 m пружа се до петље „Марковац”, и даље 
до Јагодине;

3. од Јагодине до Ниша – траса полази од терминала „Јагодина” и води до 
терминала „Ниш” у дужини од око 102 km, пружајући се у коридору аутопута, уз 
трасу постојећег магистралног и разводног гасовода; од терминала који се налази 
у К.о. Кочино село траса иде са леве стране коридора аутопута до стационаже km 
716+100, где се један крак издваја и прелази на десну страну (веза са гасоводом); 
од стационаже km 735+000, траса се удаљује источно од аутопута заобилазећи 
Карађорђево брдо (К.о. Параћин); од стационаже km 740+000 траса продуктовода 
улази у коридор аутопута све до насеља Стриже; на стационажи km 743+100 прелази 
на десну страну и иде паралелно са аутопутем и ДП IIА реда бр. 158 (Р-214) до 
ГРЧ Појате (стационажа km 750+000) након чега прелази на леву страну аутопута, 
заобилази подручје Дреновца, Појата и Брачина, све до стационаже km 758+000 када 
се укршта са ДП IIА реда бр. 217 (Р-121а) и прати коридор и правац аутопута до 
Бобовишта; на стационажи km 783+600 пресеца ДП IIА реда бр.158 (Р-214) и аутопут 
и прелази на десну страну аутопута; на стационажи km 799+000 пресеца ДП IIА реда 
бр.158 (Р-214) и прелази на леву страну аутопута којом се пружа до петље „Трупале”, 
након чега прелази на десну страну до терминала „Ниш”.

У непосредном окружењу и на подручју Просторног плана налазе се терминали: „Београд”, 
„Смедерево” (уз складиште НИС-а), „Јагодина” (у зони аутопута Е-75 и Нове 
индустријске зоне „Јагодина”) и „Ниш” (уз постојеће складиште НИС-а).

Mере заштите животне средине спроводиће се у складу са одредбама Поглавља III 
Планска решења, 1. Утицај на природна, културна добра, животну средину и мере 
заштите, утврђених Уредбом о утврђивању Просторног плана подручја посебне намене 
система продуктовода кроз Републику Србију (Сомбор – Нови Сад – Панчево – 
Београд – Смедерево – Јагодина – Ниш).*

*Службени гласник РС, број 121/2014

 

5б Положај коридора транснационалног гасовода „Јужни ток”*

Положај коридора транснационалног гасовода „Јужни ток” кроз Републику Србију 
делом се налази у инфраструктурном коридору аутопута Е-75. Коридор гасовода 
прати коридор аутопута од општине Параћин до града Смедерева (у дужини од око 99 
km, тј. од стационаже гасовода km 82 до km 181). Концепција развоја и мере 
заштите животне средине транснационалног гасовода „Јужни ток” спроводиће се у 
складу са одредбама утврђеним Уредбом о утврђивању Просторног плана подручја 
посебне намене транснационалног гасовода „Јужни ток” („Службени гласник РС”, бр. 
119/12 и 98/13).*

*Службени гласник РС, број 121/2014
 


6. 
План веза инфраструктурних система с 

окружењем

На подручју Просторног плана потребно је остварити међусобне везе свих 
постојећих и планираних инфраструктурних система с циљем:*

1) обезбеђења добре приступачности (довољног броја петљи), уз коришћење 
алтернативних путних праваца и што рационалније укључивање на аутопут, поштујући 
услове безбедности саобраћаја;*

2) обезбеђења довољног броја железничких станица или стајалишта, ради одвијања 
локалног превоза путника и робе железницом;*

3) обезбеђења развојних услова у домену телекомуникација, што подразумева 
довољан број функционалних веза магистралног оптичког кабла с аутоматским 
телефонским централама на подручју Просторног плана;*

4) обезбеђења бољег енергетског снабдевања подручја, остваривањем веза разводног 
гасовода преко прикључних станица на све општинске и центре заједнице села;*

5) реализације планираних електроенергетских објеката;*

6) заштите од поплава и унапређења система наводњавања у долини реке Велике 
Мораве, до утврђивања коначног решења за пловни пут и одговарајуће регулације 
водотока.*

*Службени гласник РС, број 121/2014
 

НАПОМЕНА ИЗДАВАЧА: Уредбом о 
изменама и допунама Уредбе о утврђивању Просторног плана подручја 
инфраструктурног коридора аутопута Е-75, деоница Београд-Ниш, у Просторном плану 
подручја инфраструктурног коридора аутопута Е-75, деоница Београд-Ниш, у 
текстуалном делу, у глави IV. 

ПОЛОЖАЈ ИНФРАСТРУКТУРНИХ СИСТЕМА У КОРИДОРУ, Пододељак 6.1. 
План веза аутопута Е-75 с окружењем замењен је новим Пододељком 6.1. 
(види члан 4. Уредбе - 121/2014-12).

 

6.1. План 
веза аутопута Е-75 с окружењем*

Везе аутопута Е-75 са окружењем оствариваће се путем петљи и денивелисаних 
укрштања, применом следећих критеријума:

1) обезбеђење веза са аутопутем на местима укрштања с државним путевима I реда и 
саобраћајно најфреквентнијим државним путевима II реда или јавним општинским 
путевима, уз коришћење алтернативних путних праваца;

2) обезбеђење везе са аутопутем ка градским и општинским центрима у окружењу 
коридора, по могућности на месту постојећих укрштања са правцима главних 
градских саобраћајница;

3) обезбеђење везе са аутопутем за поједина подручја (планирана за развој 
туризма од међународног и националног значаја) и значајне просторно-развојне 
структуре (индустрија, робно-транспортни центри и др.).

6.1.1. Петље

Утврђен је следећи број и положај петљи, за деонице коридора аутопута Е-75:

1) Кроз Београд (Батајница – Земун и Добановци – Бубањ поток), 15 
петљи на којима се неће вршити наплата путарине, и то:

(1) петља „Батајница” (km 176+000) – у функцији рачвања аутопута Е-75 из правца 
Новог Сада на правце аутопута кроз град Београд и правац према обилазници 
Батајница – Добановци – Бубањ Поток;

(2) петља „Добановци” (km 563+850) – у функцији повезивања аутопута Е-70 из 
правца хрватске границе и аутопута Е-75 (обилазнице из правца Новог Сада) и 
рачвања на правце кроз град Београд, правац обилазнице Добановци – Бубањ Поток и 
даље према Нишу;

(3) петља „Аеродром” (km 566+121) – у функцији рачвања аутопута Е-75 ка 
аеродрому „Никола Тесла” и постојећем путу, Е-75 – аеродром – Сурчин;3

(4) петља „Нови Сад” (km 572+976) – у функцији рачвања аутопута Е-75 ка правцу 
за Нови Сад;

(5) петља „Бежанијска коса” (km 575+250) – у функцији рачвања аутопута Е-75 ка 
улицама града Београда;

(6) петља „Тошин Бунар” (km 575+820) – у функцији рачвања аутопута Е-75 ка 
улицама града Београда и државног пута IIA реда бр. 120 (Р-153а) (Земун–Бечмен);

(7) петља „Омладинских бригада” (km 576+917) – у функцији рачвања аутопута Е-75 
ка улицама града Београда;

(8) петља „Лимес” (km 577+300) – у функцији рачвања аутопута Е-75 ка улицама 
града Београда и приступа комплексу „Комбанк Арене”;

(9) петља „Сава Центар” (km 578+121) – у функцији рачвања аутопута Е-75 ка 
улицама града Београда;

(10) петља „Кнеза Милоша” (km 580+978) – у функцији рачвања аутопута Е-75 ка 
улицама града Београда;

(11) петља „Аутокоманда” (km 582+508) – у функцији рачвања аутопута Е-75 ка 
улицама града Београда;

(12) петља „Душановац” (km 586+815) – у функцији рачвања аутопута Е-75 ка 
улицама града Београда;

(13) петља „Коњарник” (km 588+510) – у функцији рачвања аутопута Е-75 ка улицама 
града Београда;

(14) петља „Ласта” (km 590+132) – у функцији рачвања аутопута Е-75 ка улицама 
града Београда;

(15) петља „Бубањ поток” (km 593+534) – (по километражи постојећег аутопута кроз 
Београд) у функцији везе аутопута са деловима подручја града Београда преко ДП 
IIA реда бр. 154 (Р-251) (Лештане – Железник, кружни пут) и рачвања на правац 
аутопута кроз град Београд и правац аутопута ка Нишу, до изградње обилазнице и 
планиране нове петље „Бубањ Поток”;

2) На обилазници Београда, Батајница – Добановци – Остружница – Бубањ Поток, (од 
чега се од (1) до (7) петље неће вршити наплата путарине), и то:

(1) петља „Батајница” (km 176+000) – у функцији рачвања аутопута Е-75 из правца 
Новог Сада на правац аутопута кроз град Београд и правац према обилазници 
Батајница – Добановци – Бубањ Поток;

(2) петља „Добановци” (km 563+850) – у функцији рачвања аутопута Е-70 из правца 
хрватске границе, обилазнице аутопута Е-75 из правца Новог Сада, (почетак 
обилазнице из правца Батајнице) на правце кроз град Београд и даљи правац 
обилазнице Добановци – Бубањ Поток и даље према Нишу;

(3) петља „Сурчин” (km 567+276) – у функцији везе обилазнице аутопута са делом 
подручја града Београда (насеља Батајница, Добановци, Сурчин и друга), преко 
укрштања са ДП IIБ реда бр. 319 (Р-267) Батајница – Сурчин, као и везом са 
државним путем IIА реда бр. 120 (Р-153а) (деоница: Сурчин – Нови Београд); петља 
„Сурчин” је у функцији до реализације пуног профила аутопута;

(4) планирана петља „Јужни Јадран” (око km 571+450) – у функцији везе обилазнице 
са планираним правцем аутопута Београд – Јужни Јадран (левом обалом) и деловима 
подручја града Београда и то: планираном саобраћајницом ка Новом Београду и 
планираном сервисном саобраћајницом између петљи „Јужни Јадран” и „Добановци” (којом 
се остварује веза са насељима Батајница, Добановци и Сурчин, као и са државним 
путевима IIБ реда бр. 319 (Р-267), Батајница – Сурчин и IIА реда бр.120 
(Р-153а), Сурчин – Нови Београд);

(5) петља „Остружница” (km 577+750) – у функцији везе обилазнице аутопута са 
делом подручја града Београда (насеља Остружница, Умка, Велика Моштаница и друга), 
преко (укрштања) државног пута IБ реда бр. 26 (М-19) (Београд – Обреновац) и 
локалне путне мреже, као и са планираним правцем аутопута Београд – Јужни Јадран 
(десном обалом);

(6) петља „Орловача” (km 585+500) – у функцији везе обилазнице аутопута са делом 
подручја града Београда (насеља Железник, Сремчица, Видиковац и друга), преко (укрштања) 
државног пута IБ реда бр. 22 (М-22) (Београд – Лазаревац – Ибарска магистрала) и 
Кружног пута ДП IIА реда бр. 154 (Р-251), (са петљом „Петлово Брдо” у функцији 
везе Ибарске магистрале и Кружног пута);

(7) планирана петља „Авала” (око km 593+000) – у функцији везе обилазнице 
аутопута са делом подручја града Београда (насеља Јајинци, Бели Поток, Раковица, 
Зуце и друга), преко укрштања са државним путем IIА реда бр. 154 (Р-251) Лештане 
– Железник – Кружни пут (којим се посредно остварује веза са ДП IIА реда бр.149 
(Р-200) Београд – Младеновац – Авалски пут и IIА реда бр. 153 (Р-100б) Бели 
Поток – Мали Мокри Луг);

(8) планирана петља „Бубањ поток” (око km 596+500) – у функцији везе обилазнице 
аутопута са деловима подручја града Београда и рачвања на правце аутопута кроз 
град Београд, правац за планирани аутопут за Панчево и постојећег аутопута ка 
Нишу; у оквиру саобраћајног решења петље „Бубањ Поток” узет је у обзир и будући 
правац ка Винчи (ка Дунаву);

3) Од Бубањ Потока до Трупала, 26 
петљи (код којих ће се од петље „Мали Пожаревац” до петље „Глоговица” на 20 БНС 
вршити наплата путарине), и то:

(1) петља „Траншпед” (km 599+816) – у функцији везе аутопута са насељима Врчин и 
Зуце преко (укрштања) локалног пута и везе са државним путем IIА реда бр.149 
(Р-200) (Београд – Бели Поток – Младеновац);

(2) петља „Врчин” (km 604+212) – у функцији везе аутопута са подручјем општине 
Гроцка, општинским центром Гроцка и насељем Врчин, преко (укрштања) постојећег 
ДП IIБ реда бр. 347 (Р-204), Рипањ–Врчин;

(3) петља „Мали Пожаревац” (km 618+504) – у функцији везе аутопута са подручјем 
општина Младеновац, Сопот и Гроцка, преко (укрштања) постојећег државног пута 
IIБ реда бр. 350 (Р-201а), Барајево–Умчари и ДП IБ реда бр. 25 (М-23) (Мали 
Пожаревац – Аранђеловац);

(4) петља „Умчари” (km 624+961) – у функцији везе са јужним делом општине Гроцка, 
насељем Умчари преко (укрштања) постојећег ДП IIБ реда бр. 351 (Р-100.а), Гроцка–Умчари;

(5) петља „Водањ” (km 630+604) – у функцији везе аутопута са градом Смедеревом и 
северним делом општине Младеновац, преко (укрштања) државног пута IIА реда бр. 
155 (Р-202), Водањ–Младеновац;

(6) петља „Колари” (km 637+167) – у функцији везе аутопута са јужним делом 
подручја града Смедерева и северним делом подручја општине Смедеревска Паланка 
преко (укрштања) постојећег ДП IIБ реда бр. 352 (Р-109), Смедерево – Колари – 
Смедеревска Паланка – Велика Плана;

(7) петља „Смедерево” (km 642+800) – у функцији везе аутопута са подручјем града 
Смедерева и градским центром Смедерево, преко (укрштања) постојећег државног 
пута IБ реда бр. 14 (М-24) (Ковин–Смедерево–Пожаревац);

(8) петља „Пожаревац” (km 644+100) – у функцији везе аутопута са јужним делом 
подручја града Смедерева, подручјем града Пожаревца и градским центром Пожаревац, 
подручјем општине Смедеревска Паланка и општинским центром Смедеревска Паланка 
преко (укрштања) постојећег државног пута IБ реда бр. 14 (М-24) (Ковин–Смедерево–Пожаревац) 
и постојећег ДП IIА реда бр. 156 (Р-109б) (Смедеревска Паланка – Мала Крсна);

(9) планирана петља „Смедеревска Паланка” (око km 659+145) – у функцији везе 
аутопута са делом подручја општине Смедеревска Паланка и општинским центром 
Смедеревска Паланка, делом подручја општине Велика Плана, насељем Лозовик, 
Голобок, Милошевац, Крњево (са преко 20000 становника) и индустријском зоном у 
Крњеву, преко укрштања са постојећим јавним општинским путем (за шта је урађено 
идејно решење реконструкције пута, који треба да добије категорију државног пута 
II реда);

(10) петља „Велика Плана” (km 673+259) – у функцији везе општинског центра 
Велика Плана и осталих насеља у општини, као и везе државних путева IIА реда бр. 
147 (Р-107) (Велика Плана – Жабари) и деонице Смедеревска Паланка – Велика Плана 
и IIА реда бр.158 (Р-214) (Мала Крсна – Ниш) са аутопутем;

(11) петља „Марковац” (km 684+822) – остаје у функцији повезивања јужних делова 
подручја општине Велика Плана, западних делова подручја општине Свилајнац и 
општинског центра Свилајнац, преко (укрштања) везе постојећег државног пута IБ 
реда бр. 27 (М-4) (Топола–Свилајнац) са аутопутем, до изградње нове петље „Лапово 
север” из подтачке (12), када ће добити функцију надвожњака уз обавезно 
повезивање адекватним саобраћајним приступним путем на планирану петљу „Лапово 
север” (чиме ће се обезбедити сви услови који утичу на стечене обавезе за развој 
овог дела општине Свилајнац);

(12) планирана петља „Лапово север” (око km 686+550) – у функцији везе 
планираног државног пута IБ реда бр. 27 (М-4) (Марковац – Бор) са аутопутем и 
повезивања јужних делова подручја општине Велика Плана, западних делова подручја 
општине Свилајнац и општинског центра Свилајнац (уз саобраћајну везу са 
надвожњаком „Марковац”); плански хоризонт условљен реализацијом планираног 
државног пута IБ реда бр. 27 (М-4);

(13) петља „Лапово центар” (km 691+186) – у функцији повезивања подручја општине 
Лапово и општинског центра Лапово са аутопутем;

(14) петља „Баточина/Крагујевац” (km 695+003) – у функцији повезивања подручја 
општине Лапово, дела подручја општине Баточина, општинског центра Баточина и 
града Крагујевца са аутопутем, као и везе државног пута IБ реда бр. 24 (М-1.11) 
(Баточина–Крагујевац) са аутопутем; петља се планира за реконструкцију која ће 
бити усклађена са изградњом планираног правца Баточина – Крагујевац;

(15) петља „Јагодина” (km 717+000) – у функцији повезивања делова подручја града 
Јагодине, градског центра Јагодина и осталих насеља у граду, као и везе државног 
пута IIА реда бр. 185 (Р-110), деоница Јагодина–Глоговац са аутопутем;

(16) планирана петља „Јагодина југ” (око km 722+068) – условљена реализацијом 
планираног РТЦ Јагодина у функцији растерећења насеља Јагодина од транзитног 
саобраћаја из РТЦ и повезивања јужног дела подручја града Јагодина, градског 
центра Јагодина, индустријске зоне и осталих насеља у јужном делу, као и везе 
постојећег јавног општинског и државних путева IIА реда бр. 187 (Р-217) (Варварин–Јагодина) 
и бр. 158 (Р-214) (Мала Крсна – Ниш) са аутопутем;

(17) петља „Ћуприја” (km 729+730) – у функцији повезивања делова подручја 
општинe Ћуприја, општинског центра Ћуприја и осталих насеља у општини, као и 
везе постојећег државног пута IIА реда бр. 160 (Р-103) (Свилајнац–Ћуприја) са 
аутопутем;

(18) планирана петља „Ћуприја/Параћин” (око km 734+000) – у функцији повезивања 
индустријских зона Ћуприје и Параћина са аутопутем, преко укрштања са планираном 
локалном саобраћајницом (веза аутопута, индустријске зоне и ДП IIА реда бр. 158 
(Р-214)); планирана петља је и у функцији растерећења транзитног саобраћаја кроз 
општине Параћин и Ћуприја;

(19) петља „Параћин” (km 740+462) – у функцији повезивања делова подручја 
општине Параћин, општинског центра Параћин и осталих насеља у општини са 
аутопутем, преко укрштања са постојећим државним путем IБ реда бр. 36 (М-5) (Зајечар–Параћин) 
и везе са државним путем IIА реда бр. 158 (Р-214) (Мала Крсна – Ниш);

(20) петља „Појате” (km 752+950) – у функцији повезивања делова подручја општине 
Ћићевац, општинског центра Ћићевац и осталих насеља у општини, града Крушевца и 
туристичког центра Копаоник са аутопутем, преко (укрштања) постојећег државног 
пута IБ реда бр. 23 (М-5) (Појате–Крушевац);

(21) петља „Ражањ” (km 765+385) – у функцији повезивања делова подручја општина 
Ражањ, општинског центра Ражањ и Сокобање са аутопутем преко (укрштања) 
постојећег државног пута IIА реда бр. 158 (Р-214) (Мала Крсна – Ниш) и 
планираног ДП II реда Ражањ–Сокобања;

(22) планирана петља „Сокобања” (око km 779+056) – у функцији остваривања 
најкраће везе и повезивања делова подручја општина Сокобања и Књажевац, као и 
туристичке дестинације Стара планина са аутопутем, преко (укрштања) са 
постојећим локалним путем Л-19, деоница Мали Цвет – Рутевац (веза државних 
путева IIА реда бр.217 (Р-121) и бр. 158 (Р-214));

(23) петља „Алексиначки рудници” (km 785+773) – у функцији повезивања делова 
подручја општине Алексинац, општинског центра Алексинац и осталих насеља у 
општини са аутопутем, преко (укрштања) постојећих државних путева IIА реда 
бр.158 (Р-214), Мала Крсна – Ниш и бр. 217 (Р-121), Алексинац–Сокобања–Књажевац 
и везе са планираном обилазницом;

(24) петља „Глоговица” (km 790+756) – у функцији повезивања делова подручја 
општине Алексинац, општинског центра Алексинац и осталих насеља у општини са 
аутопутем, преко (укрштања) постојећег државног пута IIА реда бр.158 (Р-214) (Мала 
Крсна – Ниш);

(25) петља „Трупале” (km 812+000) – у функцији рачвања аутопута из правца 
Београд–Ниш (Е-75) на правце према Републици Македонији (Е-75) и Бугарској 
(Е-80);

(26) петља „Северни Булевар” (km 815+884) – у функцији везе аутопута са 
подручјем града Ниша.

Стационаже за планиране петље аутопута дате су оријентационо и биће ближе 
дефинисани кроз примену Просторног плана.

–––––––––

3 Уколико се укаже на техничку и економску оправданост измештања петље „Аеродром”, 
њено коначно позиционирање извршиће се кроз измену и допуну као и израду 
планских докумената.
 

6.1.2. Денивелисана укрштања

Денивелисаним укрштањима се обезбеђује квалитетно повезивање и проходност 
локалне саобраћајне мреже на подручју Просторног плана, путем прелаза изнад или 
испод аутопута Е-75.

У коридору аутопута Е-75, деоница Београд – Ниш планира се изградња 
денивелисаног укрштања на стационажи око km 693+200 (између петљи „Лапово” и „Лапово 
југ”).

Размештај постојећих денивелисаних укрштања (дат у наредном ставу), као и 
предлог планираних денивелисаних укрштања утврдиће се кроз примену Просторног 
плана у складу с поштовањем следећих критеријума:

1) задржавањем постојећих траса свих јавних општинских путева и њиховог 
денивелисаног укрштања са аутопутем;

2) обезбеђењем денивелисаног укрштања за све некатегорисане општинске путеве (атарске 
путеве – пољски, шумски), с тим да место укрштања може бити померено са трасе 
атарског пута на дистанци максималне дужине 500 m, у ком случају се обезбеђује 
изградња деонице некатегорисаног општинског пута дуж ограде аутопута до погодног 
места за укрштање;

3) обезбеђењем, уколико је то потребно, бар једног денивелисаног укрштања за 
подручје једне катастарске општине чију територију пресеца аутопут;

4) размештајем денивелисаних укрштања јавних и некатегорисаних општинских путева 
са аутопутем обезбедиће се удаљеност суседних укрштања која је већа од 2 km, а 
мања од 4 km;

5) на отвореном простору, по правилу, предност ће имати надвожњаци, а у насељима 
подвожњаци, док ће остали надземни водови (водопривредни, енергетски и др.) бити 
проведени испод трасе, у случају да то диктирају локални услови (структура тла, 
рељеф итд.) и у случају да је наведено техничко решење прихватљиво за субјекат, 
у чијој је надлежности надземни вод;

6) димензионисање надвожњака или подвожњака омогућиће пролазак свих врста возила 
(нпр. пољопривредне механизације) за двосмерни саобраћај, уз минималну висину 
подвожњака 4,5 m и ширину 6 m;

7) пропусти – мостови (за премошћавање водотока, сувих долина и депресија) 
предвидеће се као вишенаменски, са могућношћу коришћења за колски и пешачки 
саобраћај или пролаз ниске дивљачи;

8) инсталације и водови, који су положени уз аутопут и пругу, сместиће се ван 
ограђеног путног или пружног појаса, а уколико не постоји адекватно решење за 
њихово измештање, инсталацијама и водовима обезбедиће се посебне мере приступа и 
заштите.

Денивелисана укрштања (прелази преко/испод) аутопута су:

1) Деоница Добановци – кроз Београд – Бубањ Поток


 


		Прелаз преко аутопута (Велики Мокри Луг – Мали Мокри Луг)


		km 590+900



2) Деоница Добановци – Остружница – Бубањ Поток


 


		Прелаз испод аутопута


		km 565+129


 


		Прелаз испод аутопута (ДП IIА реда бр.120 (Р-153а))


		km 569+340


 


		Прелаз испод аутопута


		km 569+500


 


		Прелаз испод аутопута


		km 569+674


 


		Прелаз испод аутопута


		km 569+993


 


		Прелаз преко аутопута (Јаково)


		km 572+420


 


		Прелаз испод аутопута


		km 574+444


 


		Прелаз испод аутопута (река Сава)


		km 576+211


 


		Прелаз испод аутопута


		km 577+151


 


		Прелаз испод аутопута


		km 580+396


 


		Прелаз преко аутопута (Железник)


		km 581+850


 


		Прелаз испод аутопута


		km 582+699


 


		Прелаз преко аутопута (прелаз Кружног пута)


		km 583+100


 


		Прелаз испод аутопута


		km 583+682


 


		Прелаз испод аутопута


		km 585+055


 


		Прелаз испод аутопута


		km 586+142


 


		Прелаз испод аутопута


		km 586+941


 


		Прелаз испод аутопута


		km 587+767


 


		Прелаз преко аутопута (пут за насеље Јелазовац)


		око km 590+263


 


		Прелаз испод аутопута


		km 590+985


 


		Прелаз преко аутопута (локални пут, Бели поток)


		око km 593+900


 


		Прелаз преко аутопута (локални пут)


		око km 595+250


 


		Прелаз преко аутопута


		око km 595+970



3) Деоница Бубањ Поток – Баточина




		1.


		Прелаз преко аутопута (Врчин)


		km 603+500




		2.


		Прелаз испод аутопута


		km 606+100




		3.


		Прелаз преко аутопута (Бегаљичко 
		брдо)


		km 610+000




		4.


		Прелаз испод аутопута (Мали Пожаревац, пруга)


		km 617+188




		5.


		Прелаз преко аутопута (Мали Пожаревац)


		km 617+831




		6.


		Прелаз преко аутопута (Шепшин – Дражањ)


		km 620+752




		7.


		Прелаз испод аутопута (Умчари)


		km 622+770




		8.


		Прелаз преко аутопута (Водањ)


		km 633+283




		9.


		Прелаз преко аутопута (ДП IIА реда бр. 156 (Р-109б))


		km 643+960




		10.


		Прелаз испод аутопута


		km 645+800




		11.


		Прелаз испод аутопута (Коњска река)


		km 649+070




		12.


		Прелаз преко аутопута


		km 650+409




		13.


		Прелаз преко аутопута


		km 652+234




		14.


		Прелаз преко аутопута


		km 653+624




		15.


		Прелаз преко аутопута (код постојећег паркиралишта Лозовичка чесма)


		km 656+920




		16.


		Прелаз испод аутопута (Лозовичка чесма)


		km 658+610




		17.


		Прелаз преко аутопута (планирана петља)


		km 659+145




		18.


		Прелаз преко аутопута


		km 660+922




		19.


		Прелаз испод аутопута


		km 661+689




		20.


		Прелаз преко аутопута


		km 662+701




		21.


		Прелаз испод аутопута


		km 664+500




		22.


		Прелаз испод аутопута (Крњево)


		km 664+738




		23.


		Прелаз преко аутопута


		km 668+072




		24.


		Прелаз преко аутопута


		km 669+860




		25.


		Прелаз испод аутопута (река Јасеница)


		km 670+550




		26.


		Прелаз испод аутопута (пруга)


		km 671+210




		27.


		Прелаз преко аутопута (ДП IIА реда бр. 158 (Р-214))


		km 672+858




		28.


		Прелаз преко аутопута (Велика Плана)


		km 673+683




		29.


		Прелаз преко аутопута


		km 675+288




		30.


		Прелаз преко аутопута


		km 676+810




		31.


		Прелаз преко аутопута


		km 678+459




		32.


		Прелаз преко аутопута


		km 680+461




		33.


		Прелаз испод аутопута


		km 681+329




		34.


		Прелаз преко аутопута


		km 681+875




		35.


		Прелаз испод аутопута


		km 684+040




		36.


		Прелаз испод аутопута


		km 685+350




		37.


		Прелаз испод аутопута (пруга, река Рача)


		km 686+474



4) Деоница Баточина – Појате




		38.


		Прелаз преко аутопута


		km 689+939




		39.


		Прелаз преко аутопута (Кроноспан)


		око km 693+200




		40.


		Прелаз испод аутопута


		km 693+450




		41.


		Прелаз испод аутопута (река Лепеница)


		km 694+663




		42.


		Прелаз испод аутопута (Кијевски пут)


		km 695+748




		43.


		Прелаз испод аутопута


		km 697+420




		44.


		Прелаз преко аутопута


		km 698+572




		45.


		Прелаз испод аутопута


		km 700+086




		46.


		Прелаз преко аутопута


		km 701+214




		47.


		Прелаз испод аутопута (Багрдан)


		km 704+470




		48.


		Прелаз испод аутопута (Багрдан–Војска)


		km 704+862




		49.


		Прелаз испод аутопута (Осаница)


		km 705+139




		50.


		Прелаз испод аутопута (река Белица)


		km 711+547




		51.


		Прелаз преко аутопута


		km 712+313




		52.


		Прелаз испод аутопута (Нова Бара)


		km 713+001




		53.


		Прелаз преко аутопута


		km 714+713




		54.


		Прелаз преко аутопута


		km 717+426




		55.


		Прелаз преко аутопута


		km 718+957




		56.


		Прелаз испод аутопута (река Лугомир)


		km 719+985




		57.


		Прелаз испод аутопута


		km 721+560




		58.


		Прелаз преко аутопута


		km 722+068




		59.


		Прелаз испод аутопута


		km 723+595




		60.


		Прелаз испод аутопута (река Велика Морава)


		km 725+236




		61.


		Прелаз преко аутопута (Ћуприја)


		km 727+863




		62.


		Прелаз преко аутопута


		km 728+787




		63.


		Прелаз испод аутопута


		km 731+045




		64.


		Прелаз испод аутопута


		km 731+752




		65.


		Прелаз испод аутопута


		km 735+874




		66.


		Прелаз изнад аутопута (планирано према ПГР Параћин)


		око km 736+537




		67.


		Прелаз испод аутопута


		km 736+829




		68.


		Прелаз испод аутопута


		km 737+675




		69.


		Прелаз испод аутопута


		km 737+929




		70.


		Прелаз испод аутопута


		km 738+619




		71.


		Прелаз изнад аутопута (путни и железнички)


		km 739+752




		72.


		Прелаз испод аутопута (река Црница)


		km 740+455




		73.


		Прелаз испод аутопута


		km 739+850




		74.


		Прелаз изнад аутопута


		km 742+392




		75.


		Прелаз испод аутопута


		km 742+955




		76.


		Прелаз испод аутопута (село Лебина)


		km 743+733




		77.


		Прелаз испод аутопута


		km 744+833




		78.


		Прелаз испод аутопута


		km 746+595




		79.


		Прелаз преко аутопута


		km 747+800




		80.


		Прелаз испод аутопута (планирано уређење са прилазним путевима)


		km 748+100




		81.


		Прелаз испод аутопута (планирано уређење са прилазним путевима)


		km 749+500




		82.


		Прелаз испод аутопута


		km 750+365




		83.


		Прелаз испод аутопута


		km 751+310



5) Деоница Појате–Делиград




		84.


		Прелаз испод аутопута (прилаз мотелу „Рубин”)


		km 754+175




		85.


		Прелаз испод аутопута (Јовановачка река)


		km 756+215




		86.


		Прелаз испод аутопута (за Брачин)


		km 758+215




		87.


		Прелаз испод аутопута


		km 763+000




		88.


		Прелаз испод аутопута


		km 765+700




		89.


		Прелаз испод аутопута (Ражањска река)


		km 766+350




		90.


		Прелаз испод аутопута


		km 766+780




		91.


		Прелаз преко аутопута


		km 767+714




		92.


		Прелаз испод аутопута


		km 768+500




		93.


		Прелаз испод аутопута


		km 770+260




		94.


		Прелаз испод аутопута


		km 772+530




		95.


		Прелаз испод аутопута (Делиград, ДП IIА реда бр. 158 (Р-214))


		km 773+533



6) Деоница Делиград–Ниш/Трупале




		96.


		Прелаз преко аутопута (Делиград)


		km 774+330




		97.


		Прелаз преко аутопута (Вукашиновац)


		km 776+266




		98.


		Прелаз испод аутопута


		km 776+817




		99.


		Прелаз преко аутопута (Рутевац)


		km 777+740




		100.


		Прелаз испод аутопута (Мозгавачка река)


		km 778+711




		101.


		Прелаз преко аутопута (Рутевац – Брадарац)


		km 779+056




		102.


		Прелаз преко аутопута


		km 780+230




		103.


		Прелаз испод аутопута (код паркиралишта Бобовиште)


		km 783+221




		104.


		Прелаз испод аутопута


		km 786+562




		105.


		Прелаз испод аутопута (река Моравица)


		km 787+788




		106.


		Прелаз преко аутопута


		km 787+950




		107.


		Прелаз преко аутопута (пут за Житковац)


		km 789+050




		108.


		Прелаз испод аутопута


		km 790+020




		109.


		Прелаз преко аутопута


		km 791+570




		110.


		Прелаз испод аутопута


		km 793+730




		111.


		Прелаз преко аутопута


		km 794+712




		112.


		Прелаз преко аутопута


		km 797+099




		113.


		Прелаз испод аутопута (Катунска река)


		km 797+118




		114.


		Прелаз испод аутопута (Белобрешка река)


		km 800+490




		115.


		Прелаз преко аутопута (Дражевац)


		km 800+677




		116.


		Прелаз преко аутопута


		km 803+600




		117.


		Прелаз испод аутопута


		km 803+725




		118.


		Прелаз преко аутопута


		km 803+910




		119.


		Прелаз испод аутопута (Доња Топоница)


		km 805+413




		120.


		Прелаз испод аутопута (Топоничка река)


		km 806+853




		121.


		Прелаз испод аутопута (мотел „Наис”)


		km 809+000




		122.


		Прелаз преко аутопута (Вртиште)


		km 809+549




		123.


		Прелаз испод аутопута


		km 810+262




		124.


		Прелаз испод аутопута (село Трупале)


		km 811+280



6.1.3. Паралелни алтернативни путни правци

1) Алтернативни путни правац

Основне функције алтернативног путног правца аутопута Е-75 су:

(1) обезбеђивање алтернативног саобраћајног правца север-југ у Инфраструктурном 
коридору, ради омогућавања обављања дела саобраћаја на овом правцу без наплате 
путарине;

(2) пријем саобраћаја са попречних путних праваца и усмеравање на аутопут преко 
најближих петљи;

(3) повезивање државних путева II реда и општинских путева и задовољење локалних 
саобраћајних потреба у Инфраструктурном коридору.

Полазећи од основних функција, положај коридора алтернативног путног правца 
утврђен је применом следећих критеријума: (а) да се налази у близини коридора 
аутопута, и (б) да повезује градске и општинске центре и већа насеља у окружењу 
коридора.

Коридор алтернативног путног правца пружаће се паралелно коридору аутопута 
деоницама са леве и десне стране, чије ће се функционално повезивање остварити 
петљама у денивелисаним укрштањима, и то:

(1) са леве стране – од Београда према Нишу поклапа се са државним путем IIА 
реда бр. 153 (Р-100) који поред Калуђерице, Болеча и Гроцке обалом Дунава долази 
до Смедерева; од Смедерева укључење на аутопут представља државни пут IIА реда 
бр. 155 (Р-202) код Живковца (петља „Водањ” km 630+604), државни пут IIА реда бр. 
156 (Р-109) код Колара (петља „Колари” km 637+167) или државни пут IБ реда бр. 
14 (М-24) (петља „Смедерево” km 642+800); од Мале Крсне до Велике Плане поклапа 
се са државним путем IIА реда бр.158 (Р-214) (који код Велике Плане прелази на 
десну страну аутопута), а од Велике Плане до Свилајнца уклапа се у трасу 
државног пута IIА реда бр. 160 (Р-103); од Свилајнца до Ћуприје наставља 
постојећим ДП IIБ реда бр. 383 (Р-108) (који у зони Ћуприје прелази на десну 
страну аутопута, km 727+863,20); од Ћуприје до Појата нема алтернативног правца 
у широј зони са леве стране аутопута, од Појата до Алексиначких рудника 
алтернативни пут је државни пут IIА реда бр.217 и бр. 218 (Р-121а и Р-121), а 
даље до Ниша државни пут IIА реда бр. 158 (Р-214);

(2) са десне стране – од Београда према Нишу, поклапа се са државним путем IIА 
реда бр.149 (Р-200) који пролази поред Пиносаве, Авале, Трешње, Поповића и 
Ђуринаца, укључује на државни пут IБ реда бр. 25 (М-23) код Влашке и даље долази 
до Младеновца; од Младеновца се поклапа са државним путем IIА реда бр. 155 
(Р-202), који се код Живковца (петља „Водањ” km 630+604) укључује на аутопут, 
или државним путем IIА реда бр. 147 (Р-107) који се преко Смедеревске Паланке и 
Велике Плане, укључује на државни пут IIА реда бр.158 (Р-214) који се преко 
петље „Велика Плана” (km 673+259) укључује на аутопут; од Велике Плане до 
Алексинца, алтернативни пут представља државни пут IIА реда бр.158 (Р-214), а од 
Алексинца до Ниша нема алтернативног правца са десне стране аутопута.

На подручју Генералног плана града Београда, алтернативни путни правац 
обилазнице Београда представља аутопут кроз град, с којим ће се функционално 
повезивање остварити преко петљи „Добановци” km 563+850 и „Бубањ Поток” km 
596+500, а по потреби и преко других петљи на обилазници.

2) Паралелне сервисне саобраћајнице

Основне функције паралелних сервисних саобраћајница аутопута Е-75 су:

(1) обезбеђење паралелне сервисне саобраћајнице на деоницама коридора аутопута 
на прилазу и грађевинском подручју насеља и градова;

(2) пријем саобраћаја с паралелних сервисних магацинских, 
трговинско-угоститељских и спортско-рекреативних садржаја (услужних центара) 
поред аутопута и усмеравање на аутопут.

Положај трасе и правила градње сервисних саобраћајница утврђиваће се 
одговарајућим урбанистичким планом за насељено место, односно применом 
просторног плана јединице локалне самоуправе. Овим просторним планом су 
дефинисана усмеравајућа правила уз поштовање критеријума прикључења сервисних 
саобраћајница на аутопут на петљама.

Изузетно од критеријума из претходног става паралелне сервисне саобраћајнице се 
могу прикључивати на аутопут уливним и изливним тракама у нивоу са максималном 
прегледношћу:

– на деоници аутопута кроз Београд (Батајница–Земун и Добановци – Бубањ Поток) 
на минимум 1 km растојања, које при укључењу на аутопут омогућавају убрзање до 
60 km/h;

– на деоници аутопута од Београда до Ниша у случају постојања више пратећих 
садржаја аутопута (на једној сервисној саобраћајници), са дужином траке за 
укључење на аутопут која је планирана за рачунску брзину од 120 km/h.

Сервисне саобраћајнице по деоницама аутопута су:

(1) кроз Београд:

– Батајница – Земун и Добановци – Бубањ Поток:

(а) планирана – на десној и левој страни аутопута од петље „Аеродром” (km 
566+121) до петље „Нови Сад” (km 572+976);

(б) постојећа – од бензинске станице „Змај” према петљи „Бежанијска коса” (km 
575+250) са леве и десне стране;

(2) на обилазници Београда:

– Батајница – Добановци – Бубањ Поток:

(а) планирана – на десној и левој страни аутопута од петље „Батајница” (km 
176+000) до петље „Добановци” (km 563+850);

(б) планирана – на десној и левој страни аутопута од петље „Добановци” (km 
563+850) до петље „Јужни Јадран” (око km 571+450).

(3) на осталим деоницама:

– Бубањ Поток – Врчин:

(а) планирана – на десној страни аутопута од денивелисаног прелаза државног пута 
IIА реда бр. 154 (Р-251) за Лештане km 592+000, са могућношћу уливања и изливања 
у оба смера аутопута (петље „Бубањ Поток” око km 596+500), до петље „Врчин” km 
604+212, у функцији растерећења притиска аутопута на уласку у Београд од 
локалног и приградског саобраћаја (Врчина, Зуца, Белог Потока и других 
подавалских насеља) и везе аутопута са Авалом (рекреативно-излетничког и 
меморијалног комплекса);

(б) као и друге сервисне саобраћајнице за којима се укаже интерес локалне 
заједнице, а задовољавају критеријуме утврђене овим просторним планом и услове 
по посебним прописима (нпр. од петље „Лапово центар” (km 691+186) до петље „Баточина/Крагујевац” 
(km 695+003), десна страна).

– Београд (Добановци) – граница Хрватске (Е-70)4: 
планирано – са леве и десне стране аутопута од стационаже око km 557+981 до око 
km 559+914, са по два комплекса бензинских станица са пратећим садржајима.*

*Службени гласник РС, број 121/2014
 

6.2. План веза железнице
са окружењем

 

Везе
железничке пруге са окружењем обезбедиће се: 

1)
Железничким станицама и стајалиштима – коначни број и локације биће ближе дефинисане
израдом Генералног пројекта пруга за велике брзине и разрадом планских решења планом
детаљне регулације, применом следећих критеријума у вези са положајем локације:


(1)
да омогућава квалитетно повезивање са магистралним, регионалним и/или локалним путним
саобраћајницама;

(2)
да омогућава квалитетно повезивање са најближим регионалним, градским и/или општинским
центром, односно најближим насељем; и

(3)
да положај локације у регионалном, градском и/или општинском центру омогућава непосредну
везу са главним градским саобраћајницама и аутобуским терминалом и располаже потребним
простором за паркирање путничких возила. 

Планиране
железничке станице на постојећим и новим локацијама задовољиће следеће технолошко-техничке
услове:

(1)
све станице ће бити отворене за рад са путницима, и имаће савремено уређен путнички
терминал, који је приступачан и добро повезан са друмским саобраћајницама;

(2)
путнички терминал имаће основни садржај: станични трг са пешачком зоном, паркинзима
за путничке аутомобиле и такси возила; паркиралиште за бицикле и стајалишта за аутобусе;
реновирану постојећу или нову станичну путничку зграду са потребним трговинским
и угоститељским објектима, пероне за лакши и безбеднији улазак и излазак из воза
и наткривеним потходником за прилаз путника перонима ван нивоа колосека и пешачку
комуникацију са обе стране пруге чија је ширина димензионисана очекиваним бројем
путника; 

(3)
робни терминали у железничким станицама отвореним за робни рад са колском робом,
по правилу, биће лоцирани у близини радне зоне и удаљени од зона намењених становању,
с тим да ће друмске саобраћајнице за прилаз робним терминалима и утоварно-истоварне
површине бити савремено обрађене и терминали опремљени потребном претоварном механизацијом;

(4)
станице у којима се обавља робни рад имаће извлачњак и манипулативне колосеке тако
постављене да се манипулације са колима могу обавити без маневарских вожњи на отвореној
прузи;

(5)
број и дужина колосека прилагодиће се новим технолошким задацима железничке станице;

(6)
станице на прузи за велике брзине у којима се очекује претицање или заустављање
теретних возова имаће колосеке за претицање дужине 750 m, са путем претрчавања од
200 

m;

(7)
у осталим станицама, у којима се заустављају само локални путнички возови, дужина
перона износиће 220 

m; с тим да ће се станице уклапати у урбанистичке захтеве насеља,
ради остваривања што присније везе железнице са корисницима њених услуга; и

(8)
проширење постојећих прикључака или изградња нових и њихово прикључивање на водоводну
мрежу, канализацију, електромрежу и јавну ПТТ мрежу, као и одвођење површинских
отпадних вода, извршиће се у сарадњи и уз сагласност надлежних комуналних предузећа;

2)
Денивелисаним укрштањима – постојећих и планираних друмских саобраћајница, водених
и других токова и осталих инфраструктурних система чији ће се положај утврдити разрадом
планских решења одговарајућим урбанистичким планом за насељена места, односно актом
о урбанистичким условима на основу просторног плана општине и регионалног просторног
плана за подручје града Београда, применом следећих критеријума:

(1)
обезбеђењем денивелисаног укрштања са пругом за све постојеће и планиране саобраћајнице
магистралног и регионалног значаја, а за путеве локалног значаја зависно од обима
саобраћаја, мреже и значаја насеља која локални пут повезује;

(2)
број денивелисаних укрштања са пругом за локалне и атарске путеве свешће се на рационалан
обим, изградњом паралелних путева уз ограду пруге до денивелисаних прелаза, истих
техничких квалитета као постојећи пут;

(3)
размештај денивелисаних укрштања засниваће се на принципу да је минимална удаљеност
два суседна укрштања на отвореној прузи 2,5 km, а највећа удаљеност 4 km, изузетно
и 5 km; 

(4)
на отвореном простору, по правилу, предност ће имати надвожњаци, а у насељима подвожњаци,
док ће остали надземни водови (водопривредни, енергетски и др.) бити проведени испод
трасе;

(5)
димензионисање надвожњака или подвожњака омогућиће пролазак свих врста возила (нпр.
пољопривредне механизације) за двосмерни саобраћај, уз минималну висину подвожњака
4,5 m и ширину 6 

m;

(6)
пропусти-мостови (за премошћавање водотока, сувих долина и депресија) предвидеће
се као вишенаменски, са могућношћу коришћења за колски и пешачки саобраћај или пролаз
ниске дивљачи; и

(7)
инсталације и водови, који су положени уз аутопут и пругу, сместиће се ван ограђеног
путног или пружног појаса, а уколико не постоји адекватно решење за њихово измештање,
инсталацијама и водовима обезбедиће се посебне мере приступа и заштите.
 

6.3. План веза магистралних
оптичких каблова с окружењем

 

Везе
магистралних оптичких каблова од Београда до Ниша с окружењем оствариваће се приводима
оптичких каблова, чиме се обезбеђује повезивање између:

1)
националних телекомуникационих чворова:

(1)
Београда и Ниша у коридору аутопута; и

(2)
Крагујевца са Нишом и Београдом – km 694+673, од аутопута у коридору пута М
1.11.

2)
регионалних чворова са националном телекомуникационом мрежом:

(1)
привод Пожаревац – km 643+850, од аутопута у коридору пута М-24; 

(2)
привод Смедерево – km 643+850, од аутопута у коридору пута М-24;

(3)
привод Петровац – km 637+026, од аутопута у коридору пута Р-107;

(4)
привод Јагодина – km 717+026, улазни привод од аутопута у коридору пута Р-110 и,
km 717+946 излазни привод до аутопута у коридору пута Р-214;

(5)
привод Параћин – km 737+855, од аутопута у коридору градских улица;

(6)
привод Алексинац – km 785+800, од аутопута у коридору градских улица; и

3)
крајњих (локалних) телекомуникационих чворишта са својим регионалним чворовима:

(3)
привод Сопот – подручје телекомуникационог чвора Београд;

(4)
привод Велика Плана – подручје телекомуникационог чвора Смедерево;

(5)
привод Лапово – подручје телекомуникационог чвора Крагујевац;

(6)
привод Свилајнац – подручје телекомуникационог чвора Јагодина;

(7)
привод Ћуприја – подручје телекомуникационог чвора Параћин;

(8)
привод Стрижа и Сикирица – подручје телекомуникационог чвора Параћин;

(9)
привод Појате, Ражањ, Брачин, Шетка, Витошевац, Скорица и Прасковац – подручје телекомуникационог
чвора Крушевац;

(10)
привод Мозгово, Рутевац, Љубеш, Крупац, Тешица и Дреновац – подручје телекомуникационог
чвора Алексинац; и

(11)
привод Соко Бања, Велипоље, Топоница и Трупале – подручје телекомуникационог чвора
Ниш.
 

6.4. План веза магистралног
гасовода с окружењем

 

Везе
магистралног гасовода с конзумним подручјем оствариваће се:

1)
разводним гасоводом (РГ), којим се комплетира гасоводна мреже и повећава број гасифицираних
градова и насеља, и то за: 

(1)
Београд, Смедерево, Велику Плану, Крагујевац, Лапово, Баточину, Краљево, Ћићевац,
Сталаћ, Крушевац и Ниш (постојећи);

(2)
Сопот, Деспотовац, Ћуприју, Параћин, Поповац, Појате, Алексинац, Ражањ и Ниш (у
изградњи); и

(3)
Крњево, Милошевац, Марковац и Свилајнац (планирани);

2)
главним мерно-регулационим станицама (ГМРС) у којима се регулише радни притисак
природног гаса са 50 на 12 или 6 бара. Локације ГМРС утврдиће се разрадом планских
решења планом детаљне регулације применом следећих критеријума:

(1)
да су ван насељених места и индустријских зона (200 m до 1000 m), а поред локалних
путева којима се омогућава непосредни приступ станицама и напајање на електро и
ТТ мрежу;

(2)
минимално сигурносно растојање према другим наменама, становању или радним зонама
је 15 m за капацитете станица до 30 000 m3/h, односно до 25 m
за капацитете станица преко 30 000 m3/h, када су станице у објектима
од чврстог материјала (зидани објекти); и

(3) највеће сигурносно растојање од станица и трафостаница, железничких пруга и 
аутопута је 30 m.

На
подручју Просторног плана задржавају се све постојеће ГМРС и предвиђа изградња нових
у Врчину, Марковцу, Свилајнцу, Баточини и Милошевцу. 

3)
сервисним пунктовима-пумпама са компримованим природним гасом – за погон путничких
возила и аутобуса (убудуће и ради међународног ранга аутопута), које ће се снабдевати
преко гасовода високог или средњег радног притиска, или преко градских гасовода;
предвиђене су на међусобним растојањима од 25 до 50 km, на локацијама које могу
бити уз пратеће садржаје аутопута и то у коридору аутопута:

(1)
кроз Београд – код бензинских станица Змај 1 и Змај 2;

(2)
у коридору обилазнице Београда – код Батајнице, Остружнице, Сремчице, Ибарске магистрале,
Ресника, Авале; и

(3)
Београд – Ниш – код Врчина, Малог Пожаревца, петље „Пожаревац”, Лозовика – Крњева,
Велике Плане, Марковца, Лапова, Баточине, Јагодине, Ћуприје, Параћина, Појата, Алексинца
и Ниша (на комплексу „Наис”); с тим да приоритет имају Београд, Ниш и Јагодина,
док ће се за остале примењивати принцип погушћавања и смањења међурастојања.
 

6.5. План веза електроенергетске
инфраструктуре с окружењем

 

Везе
електроенергетског инфраструктурног система с окружењем оствариваће се повезивањем
трансформаторских станица ТС (110/35 kV, 220/110 kV, 400/220/110 kV, 400/110 kV)
са преносном мрежом далековода (110 kV , 220 kV, 400 kV), и то:

1)
ТС и 400 kV далеководи: 

(1)
ТС 400/220/110 Београд 8: (а) за Пожаревац и термоелектрану „Дрмно” далековод број
401/1; (б) из „Обреновца А” 400 kV далековод број 412, (в) за планирану ТС
400/220/110 kV „Смедерево 3” из далековода број 401/1 увођење планираног 400 kV
далековода; и (г) из „Колубаре Б” планирани 2Џ400 kV 1. и 2. вод; и

(2)
од ТС „Крагујевац 2”, 400 kV далековод број 423 до: (а) ТС 400/110 kV „Јагодина
4”, и (б) ТС 400/220/110 kV „Ниш 2”.

2)
ТС и 220 kV далеководи:

(1)
ТС 400/220/110 „Београд 8” -ТС 220/110 kV „Смедерево 3”, далековод 220 kV број
277; и 

(2)
ТС „Крушевац 1” – „Ниш 2” ТС 400/220/110 kV далековод 220 kV број 226;

3)
ТС и 110 kV далеководи:

(1)
ТС 110/35 kV „Београд 3” – „Београд 18” – „Смедерево 2” далековод 2Џ110 kV број
101АБ;

(2)
ТС 110/35 
kV „Смедерево 2” – електро-вучно постројење (ЕВП) „Водањ” 2џДВ 110 kV
број Ж-01 и Ж-02;

(3)
ТС 220/110 kV „Смедерево 3” – „Костолац”, далековод 110 kV број 1144 АБ;

(4)
ЕВП 110/35 kV „Велика Плана” – „Смедеревска Паланка” далековод 110 kV број
158/2; 

(5)
ЕВП 110/35 kV „Велика Плана” – ЕВП 110/35 „Марковац” далековод број 158/3;

(6)
ТЕ „Морава” (Свилајнац) – ЕВП 110/35 kV „Марковац”, далековод 110 kV далековод број
158/4;

(7)
ТЕ „Морава” (Свилајнац) – ТС 110/35 kV „Лапово, далековод број 144;

(8)
ТЕ „Морава” (Свилајнац) – ТС 110/35 kV „Јагодина 1” далековод број 105/2;

(9)
ТС 110/35 kV „Јагодина 1” – „Јагодина 2” далековод број 123/6;

(10)
ТС 110/35 kV „Јагодина 1” – „ЕВП 110/35” Јагодина далековод Же-03 и Же-04;

(11)
ТС 110/35 kV „Јагодина 1” – „Ћуприја” далековод број 1141;

(12)
ТС 110/35 kV „Јагодина 1” – „Параћин 1” далековод број 152/4, 

(13)
ТС 110/35 kV „Параћин 1” – „Параћин 3” далековод 153/3; 

(14)
ТС 110/35 kV „Параћин 1” – „Ћићевац” далековод број 152/2;

(15)
ТС 110/35 kV „Крагујевац 2” – „Јагодина 2” далековод број број 123/5;

(16)
ТС 110/35 kV „Ћуприја” – „Стањевац” далековод број 1142;

(17)
ТС 110/35 kV Крушевац 1” – „Јагодина 1” далековод број 108; 

(18)
ТС 110/35 kV „Поповац” – „Параћин 1” далековод број број 138;

(19)
ТС 110/35 kV „Крушевца 1” – „Ћићевац” далековод број 152/1;

(20)
ТС 110/35 kV „Алексинац” – „Соко Бања” далековод број 1201;

(21)
ТС 110/35 kV „Алексинац” – ЕВП „Ђунис” далековод број 114/2; и 

(22)
ТС 110/35 kV „Алексинац” – „Ниш 1” далековод број 114/3.
 

V. ЗАШТИТА ЖИВОТНЕ СРЕДИНЕ,
ПРИРОДЕ И НЕПОКРЕТНИХ КУЛТУРНИХ ДОБАРА И УРЕЂЕЊЕ ПРЕДЕЛА 

(Реферална карта број
3.)

 

1. Утицај инфраструктурног
коридора на животну средину, природна и непокретна културна добра и пределе

 

Локалитети евидентираних природних и непокретних културних
добара не налазе се у постојећим коридорима аутопута и железничке пруге, док ће
се за остале планиране и потенцијалне коридоре инфраструктурних система стање утврдити
у току израде одговарајуће техничке и урбанистичке документације. 

Повећано саобраћајно оптерећење инфраструктурних система
у Инфраструктурном коридору манифестоваће се повећањем еколошког оптерећења у односу
на постојеће стање у погледу следећих утицаја/ефеката:

1) повишеног нивоа буке – меродавни ниво буке на аутопуту
биће већи за око 12 
dB(А) у односу на дозвољени ниво. Рачунајући на слободно распростирање
звука, може се очекивати да ће дозвољени ниво буке од 65 
dB(А) бити достигнут на
растојању од 300 метара, лево и десно од пута. Будући да, према садашњем стању на
аутопуту углавном нису предузете одговарајуће мере заштите од буке, потенцијално
ће буком бити угрожени објекти који се налазе у појасу до назначеног растојања у
урбанизованим деловима Велике Плане, Лапова, Баточине, Ћуприје, Параћина, Ражња,
Алексинца и многим селима, која се наслањају на аутопут; на наведеним локацијама
могућ је и утицај вибрација на растојању до 50 метара од пута. Повишени ниво буке
и угрожавање вибрацијама осећаће се и у деловима насеља кроз која пролази железничка
пруга, будући да се прекорачења дозвољених нивоа буке јављају на растојањима од
25 m до 100 m од пруге, зависно од врсте и режима транспорта и квалитета горњег
и доњег строја пруге;

2) загађивање ваздуха – и поред процењеног знатног повећања
саобраћајног оптерећења, емисије издувних гасова из возила не би требало да доведу
до повећања загађености ваздуха изнад вредности ГВИ, уколико се буду поштовали европски
стандарди за карактеристике возила и квалитет горива;

3) загађивање земљишта и вода – услед повећаног саобраћајног
оптерећења може се очекивати повећано загађивање површине аутопута због просипања
терета, разливања нафтних деривата из возила, бацања отпадака, саобраћајних несрећа,
итд; претпоставља се да ће се смањити загађивање оловом, због коришћења безоловних
горива у будућности; загађења са аутопута, нарочито од ранжирне станице у Лапову,
ће, уколико се не обезбеди одговарајући систем одводњавања, довести до појачаног
загађивања околног земљишта, подземних и површинских вода; овим би посебно била
угрожена изворишта водоснабдевања уз аутопут и река Велика Морава;

4) негативни утицаји на фауну и флору – промене на земљишту,
смањење вегетације, загађење, бука и препреке за кретање животињских врста одразиће
се негативно у већој мери него данас на животињски свет; и

5) хемијски удеси – у случају саобраћајних удеса цистерни
које превозе опасне и токсичне материје, може доћи до изливања терета на или поред
аутопута и железничке пруге, што директно води тежим облицима загађивања земљишта,
водотока и изворишта вода.

Поред низа негатавних, неки утицаји могу имати и позитивно
дејство: промене вегетације применом мера уређења и заштите (нове шуме, заштитни
појаси, нове водене површине, дрвореди, одморишта, зеленило око објеката, петљи,
рекултивација позајмишта итд.), обогаћивања врстама фауне у коридорима дуж аутопута
погодним за путање за имиграцију врста страних датом пределу и стварања нових погодности
за рекреацију и туризам побољшањем саобраћајне приступачности. 

Осетљивост јужноевропских листопадних шума водоплавног и
низијског типа, јужноевропских претежно листопадних шума и биома степа и шумо-степа
и урбаних предела на утицаје емисија са аутопута потиче највише од: девастације
(крчења) шума као најстабилнијих екосистема ових предела и нереализованих заштитних
појаса шумске вегетације дуж аутопута. Преглед подручја са високом осетљивошћу са
становишта предеоне екологије на утицаје аутопута и пруге дат је у Табели V-1.

 







 



 

2.2. Мере заштите животне
средине и уређење предела

 

Утврђују се мере заштите животне средине и предела, које
ће се примењивати у даљој разради Просторног плана одговарајућим урбанистичким плановима
и актима утвђеним законом на планском подручју и техничкој документацији за утврђивање
траса планираних магистралних инфраструктурних система и објеката, и то: 


 1) Мере заштите земљишта, подземних и површинских вода:

(1) поштоваће се прописани режими заштите (подземних и површинских)
изворишта водоснабдевања и предвидети све неопходне мере заштите вода и земљишта
од загађивања у нормалним и акцидентним ситуацијама;

(2) у зонама непосредне заштите изворишта водоснабдевања,
посебним пројектима обезбедиће се потпуна изолација попречног профила аутопута и
пруге од подлоге, ради заштите од загађивања водоносног слоја; 

(3) у зонама непосредне заштите изворишта водоснабдевања,
посебним пројектима обезбедиће се исправан рад пратећих садржаја аутопута и пруге
(приоритетно ранжирне станице у Лапову), ради заштите од загађивања водоносног слоја;


(4) на попречном профилу аутопута, објеката на аутопуту
(мостови, петље, подвожњаци, надвожњаци и др.) и саобраћајних површина пратећих
садржаја аутопута, обезбедиће се: обостране одбојне ограде возила на путу у случају
несреће, обострани ивичњаци дуж ивичних трака за каналисано прикупљање и одвођење
загађених атмосферских вода са коловозне површине, пречишћавање прикупљених атмосферских
вода од суспендованих чврстих честица уља, горива и других сталожених загађења,
пре упуштања у реципијент; одводњавање у трупу аутопута дренажним системом у зонама
квалитетног пољопривредног земљишта; контролисано отицање воде низ косину (бетонским
канелетама и сл.), хумусирање косине слојем најмање дебљине од 40 
cm и озелењавање
(затрављивањем) и пожбуњавање косина насипа партерним зеленилом аутохтоних биљних
врста ради учвршћивања тла и смањења ерозије;

(5) дефинисаће се места свих водопривредних објеката који
имају одговарајућа техничка условљавања и ограничења у односу на акваторије (водозахвати,
испусти употребљених вода, регулациони објекти, итд.), тако да се решења трасе и
објеката нових инфраструктурних система ускладе са тим захтевима водопривредних
система; и

(6) очуваће се у непоремећеном радном стању водомерне станице
и друге инсталације за мониторинг и праћење водних режима; и

(7) унутар растојања од 300 
m од ивице коловоза са обе стране
аутопута не препоручује се гајење воћа, поврћа и осталих биљака намењених исхрани
људи и животиња;

2) Мере заштите од буке и вибрација:

(1) у подручјима са изграђеним стамбеним, пословним и/или
привредним објектима на којима се очекује ниво буке изнад граничних вредности од
аутопута и пруге појачаних брзина, обезбедиће се техничке мере заштите у облику
звучних баријера одговарајућих материјала и облика, који ће у што мањој мери нарушити
визуелна својства предела;

(2) примењиваће се одговарајући звучно-изолациони омотач
на фасадама објеката угрожених буком; 

(3) препоручује се уградња одговарајућег завршног асфалтног
слоја коловоза на деоницама аутопута кроз насеља; и

(4) на основу испитивања угрожености постојећих објеката,
који се налазе унутар растојања од 50 m лево и десно од ивице коловоза и 125 m од
ивице пружног земљишта, предвидеће се, посебним пројектима, одговарајуће мере заштите
од вибрација;

 3) Мере заштите од загађеног ваздуха: 


(1) подизаће се заштитни шумски појаси дуж аутопута и железничке
пруге, састављени од различитих врста засада отпорних на аерозагађења; и 


(2) обезбедиће се одговарајуће хортикултурно решење за заштиту
од појачаног загађивања ваздуха од аутопута на локацијама пратећих садржаја (одморишта,
паркиралишта, бензинских станица и мотела); 

 4) Мере за руковање чврстим отпадом – на локацијама пратећих
садржаја аутопута предвидеће се селективан модел прикупљања и одлагања смећа, према
врсти отпадака и могућности рециклирања, у складу са количином и врстом отпада на
појединим објектима, уважавајући локалне услове за третман, односно одлагање отпада;
за прикупљање чврстог отпада обезбедиће се контејнери и њихово периодично пражњење
од стране надлежне комуналне организације;

 5) Мере заштите од удеса цистерни са опасним и токсичним
хемијским материјама – у случају инцидентног проливања опасних и токсичних хемијских
материја из цистерни (или горива из возила) поступаће се по прецизно прописаном
поступку деконтаминације и санације земљишта и одлагања контаминираног земљишта;

 6) Додатне мере заштите животне средине на функционалним
и пратећим садржајима аутопута:

(1) заштита од пожара и експлозија обезбедиће се пројектовањем
елемената физичке структуре комплекса бензинске станице према зонама противпожарне
опасности и несметаним приступом ватрогасним возилима приступним саобраћајницама
у случају пожара;

(2) сакупљање санитарних отпадних вода комплекса мотела
одвијаће се интерном канализационом мрежом са уређајем за секундарно пречишћавање
(аеробни поступак) и одвођењем пречишћене воде колектором до реципијента; док ће
се санитарне отпадне воде одморишта, паркиралишта и наплатних рампи, уколико нема
локалне канализације, сакупљати у водонепропусној јами, која се периодично празни
од стране надлежне организације; 

(3) обезбедиће се контрола токова и пречишћавања загађене
технолошке воде и посебне мере заштите од расипања у складишту соли базе за одржавање
пута; и

(4) обухватају и следеће еколошке услове и мере за реконструкцију
постојећих и изградњу нових објеката пратећих и функционалних садржаја аутопута:


(а) коришћење, где год је то могуће, материјала од секундарних
сировина. Није дозвољено коришћење токсичних и материјала који не задовољавају норме
дозвољеног радиоактивног зрачења; и

(б) примењивање термо и звучно-изолационих материјала за
омотаче зграда, ради уштеде енергије и заштите од буке;

(5) за све постојеће (за које није урађена) и планиране
бензинске станице, базе за одржавање пута и мотеле обавезна је израда детаљне анализе
утицаја објеката на животну средину, с тим да се предвиди и поступак за праћење
утицаја експлоатације изграђених објеката и садржаја на животну средину. 


 7) Мере за контролу стања животне средине у току експлоатације
аутопута – примењиваће се периодична мерења квалитета вода у водотоковима, загађености
пољопривредног земљишта и ваздуха и нивоа буке у заштитним зонама инфраструктурних
система;

 8) Мере за унапређење постојећег стања вегетације

(1) очуваће се постојеће шуме, због осиромашене природне
средине постојећих типова предела, и обезбедити: заштита њихових станишних микроклиматских
услова образовањем шумског омотача (измештањем садње на неколико метара од ивице
шуме, на растојање које дозвољава раст биљака шумског омотача) и обнављање листопадних
шума на планском подручју, ради стабилности предела и смањења негативних ефеката
емисија са аутопута; 

(2) у случају пресецања шумских комплекса, планираним инфраструктурним
објектима и системима обезбедиће се очување билошких функција и потребно додатно
пошумљавање остатака шума;

(3) обавеза инвеститора је да обезбеди: реконструкцију и
пејзажно уређење (уз примену разноврсних аутохтоних и алохтоних биљака) комплекса
и очување постојеће високе вегетације, појединачних стабала и шумарака, а посебно
стабала храста лужњака и јасена и фрагмената врбово-тополових шума постојеће вегетације,
уз постојеће и планиране мотеле, одморишта, паркиралишта; бензинске пумпе, петље,
денивелисана укрштања и друге садржаје и објекте аутопута; и

(4) очуваће се појединачно дрвеће и групе дрвећа, као важни
структурни елементи у пределима осиромашене природе Инфраструктурног коридора, које
са приобалном вегетацијом Велике и Јужне Мораве и њихових притока представља посебну
визуелну вредност за кориснике аутопута и има значајну биолошку функцију; 


 9) Мере за реализацију садње планиране вегетације са заштитном
функцијом

(1) за нову садњу решења и избор биљног материјала задовољаваће
захтев минималног одржавања и неге, с тим да подизање шумских станишта има приоритет
у односу на подизање травних површина, да би се засађене или на други начин озелењене
површине, што је пре могуће, препустиле природном развоју; не препоручује се садња
јако издиференциране и рашчлањене вегетације дуж аутопута, већ ће предност имати
садња у великим, повезаним комплексима, која је упечатљивија за кориснике аутопута
и знатно олакшава негу и раст биљака кроз узајамну заштиту;

(2) нова садња може да буде примењена у више форми озелењавања:


(а) подизање дрвореда – алеја погодно је на местима мале
висинске разлике трасе аутопута у равном или благо заталасаном отвореном пределу
под условом да је најмање растојање дрвећа од ивице коловоза 4,5 
m; 

(б) садња дрвећа и шибља, са учешћем дрвећа од 5-10% према
90-95 % шибља, које омогућава изостанак неге од више десетина година, погодна је
за заштиту од одблеска са аутопута, с тим да је за равничарске делове трасе довољна
висина засада од око 2,5 m, а за терен у виду корита су потребни виши засади; под
условом да се саде врсте са јаком изданачком способношћу у којима ће бити заступљене
и зимзелене врсте шибља и врсте са густом крошњом, ради обезбеђења густине биљака
у старости и заштите од одблеска у зимском периоду;

(в) при осигурању и учвршћивању клизишта или екстремно стрмих
косина примењиваће се биолошко-инжењерске мере, а посебно: травне плоче и теписи,
плетаре, унакрсне плетаре и полагање шибља; и

(г) травњаци, као најскупља форма озелењавања, формираће
се на: банкинама, разделним штрафтама где је неопходно обезбедити прегледност или
на другим деловима самог тела аутопута где је неопходно ниско растиње, када није
неопходно обезбедити њихову функцију противерозионог дејства и отпорност на механичка
оштећења; паркинзима паркиралишта и одморишта, на којима ће се подизати травњаци
у комбинацији са растер елементима; и косинама, на којима ће се садити траве са
дубоким кореновим системом, ради обезбеђења јаке противерозионе заштите; 


(3) ради повећања заштите корисника саобраћајних система
и корисника простора у заштитним зонама обезбедиће се:

(а) на свим местима где аутопут и железничка пруга пролази:
на кратком растојању од корита река, пресеца речне токове, у близини старача и влажних
земљишта, испитаће се могућност подизања заштитних шумских појаса и обнове приобалне
вегетације;

(б) заштитни шумски појаси приоритетно ће се подизати: у
зони заштите подземних вода, ради ублажавања негативног дејства изливања површинских
вода и имисија са аутопута; на подручјима са ратарским културама на најквалитетнијем
пољопривредном земљишту и уз саму ивицу аутопута; и у заштитним зонама аутопута
и железничке пруге ка насељима, туристичко-рекреативним и подручјима са природним
вредностима и непокретним културним добрима; 

(в) заштитно зеленило подизаће се уз уважавање техничко-технолошких
захтева инфраструктурних система за прегледношћу (петљи, мостова, денивелисаних
укрштања и сл.) и заштитом од акцидената (ограничења за подизање зеленила у заштитним
зонама гасовода и електроенергетских водова); и

(г) сагласно Просторном плану Републике Србије, обезбедиће
се подизање ветробранских и снегобранских појаса у инфраструктурном коридору (приоритетно
на превоју Мечка) површине 50 ha.

(4) обавеза инвеститора, односно носиоца управљања и/или
експлоатације аутопута и железничке пруге је да сва постојећа позајмишта, која нису
рекултивисана након завршетка изградње аутопута и пруге, доведе у одговарајуће функционално
стање усаглашено са непосредном околином, и то: позајмишта испуњења водом могу се
трансформисати у плитке водене басене, односно језера, а позајмишта на вишим теренима
могу се рекултивисати насипањем хумусним земљиштем и пошумљавањем одговарајућим
аутохтоним врстама;

 10) Мере естетског уређења Инфраструктурног коридора – естетски
и ликовни доживљаји корисника Инфраструктурног коридора обезбедиће се применом принципа
подизања заштитних баријера и отварања визуре код обликовања терена за објекте и
пратеће садржаје аутопута и железничку пругу; и

 11) Мере заштите дивљачи

(1) обезбедиће се, где год је то могуће, подвожњаци или
надвожњаци за животиње („еколошки коридори”) на аутопуту и железничкој прузи, на
растојањима која ће се утврдити на основу анализа популације и потребног нивоа комуникације
животињских врста (распоред ловишта, шума, обрадивог земљишта, водених токова и
канала, положај депресија, станишта са аутохтоном вегетацијом и сл.) и техничко-технолошких
могућности саобраћајних система; и

(2) за пролаз дивљачи могу се користити и постојећи пропусти
(водопривредни објекти и сл.), уз озелењавање простора испред улазних и излазних
отвора и уважавање минималне висине пролаза од 1 m за ниску дивљач, док ће се за
високу дивљач прелази уређивати као надземни објекти.

 

3. Мере заштите природних
добара

 На подручју Просторног плана заштићена су четири природна
добра и околина два непокретна културна добра, дата у Табели XII-3.




 

Заштита
и уређење простора са природним добрима спроводиће се сагласно успостављеном режиму
заштите III степена, којим је:

1)
забрањена: (а) промена намене заштићених површина и (б) предузимање активности које
могу да измене изглед или доведу у питање биолошки опстанак заштићеног природног
добра (испаша стоке, ложење ватре, садња другог зеленила, депоновање отпада, раскопавање
и депоновање земље и сл.); и

2)
дозвољено предузимање биолошко-техничких мера заштите и кошење траве на заштићеној
површини природног добра.

У
складу са одредбама Просторног плана Републике Србије, на подручју Просторног плана,
поред заштите и уређења природних добара, спроводиће се и следеће мере интегралне
заштите природе: 

1)
планска ревитализација и рекултивација, као и спонтана ревитализација нарушених
и деградираних система флоре и фауне, подизањем водно-фитосанационих, пољозаштитних
и урбо-вегетацијских заштитних појаса дуж водотока Мораве, ради успостављања природне
вегатације у форланду и дуж обале реке; 

2)
натурално уређење водотока, с тим да је примену био-инжењерских мера регулације
водотока неопходно усагласити са реалним могућностима и очекиваним ефектима ових
мера;

3)
грађевинске мере за обезбеђење комуникације унутар популације одређених чланова
екосистема, нарочито терестичних организама, пре свега сисара; 

4)
умрежавање предеоних елемената (остатака шума, живица, пољозаштитних појаса, приобалне
вегетације и др.), са циљем омогућавања кретања врста, иницирања природних сускцесија
и заштите земљишта, односно ради подизања укупне стабилности угрожених предела;
и

5)
обавеза инвеститора и извођача је да уколико, у току извођења грађевинских и других
радова на магистралним инфраструктурним системима и објектима и осталих радова на
изградњи и уређењу простора, наиђе на природно добро прекине радове и о налазу обавести
надлежну службу заштите природе.
 

4. Мере заштите непокретних
културних добара

 На
подручју Просторног плана заштићена су следећа непокретна културна добра од:

1)
изузетног значаја: Манастир Покајница у катастарској општини Старо Село на подручју
општине Велика Плана; и 

2)
великог значаја: 

(1)
Манастир Копорин у катастарској општини Велика Плана II на подручју општине Велика
Плана; 

(2)
просторно културно-историјска целина Стара чаршија у Гроцкој и Манастир Рајиновац
у Бегаљици на подручју општине Гроцка; 

(3)
зграда кафане „Младеновић” у Сараорцима на подручју општине Смедерево; и 


(4)
знаменито место шанчеви из И српског устанка на Иванковцу на подручју општине Ћуприја,
и Карађорђевом брду на подручју општине Параћин

На
простору утврђене заштићене околине културних добара од изузетног и великог значаја
из претходног става тачка 1) и тачка 2) подтачка (а) установљен је режим коришћења,
изградње и уређења простора којим се: 

1)
не дозвољава изградња стамбених, викенд, индустријских и других привредних објеката;

2)
дозвољава изградња и реконструкција објеката и уређење простора у функцији презентације
споменика културе и његове заштићене околине и за потребе рекреације и инфраструктурног
опремања и уређења простора, према условима који ће се утврдити одговарајућим урбанистичким
планом;

3)
не дозовољавају активности које могу угрозити својства споменика културе и његове
заштићене околине (депоновање отпада, испуштање материја које могу загадити земљиште
и воду, спровођење ваздушних водова високог напона, крчење шуме и сл.); и

4)
обезбеђује пејзажно уређење заштићене околине споменика културе и такво коришћење
и уређење шума које је у функцији очувања и постизања високих шумских састојина.

Остала
непокретна културна добра, евидентирана добра која уживају претходну заштиту и пописана
добра описана су у Документационој основи Просторног плана (Поглавље XIII, стр.
171.). 

До
утврђивања мера техничке заштите у заштићеној околини споменика културе, евидентираних
и непокретних културних добра која уживају претходну заштиту не могу се обављати
активности на изградњи и уређењу простора без претходне сагласности надлежне службе
заштите споменика културе.

Приоритет
у заштити евидентираних и непокретних културних добра која уживају претходну заштиту
имају објекти и локалитети у коридорима планираних магистралних инфраструктурних
система и објеката. 

Пре
извођења радова на пратећим и функционалним садржајима аутопута, као и осталих радова
на изградњи и уређењу простора, обавеза инвеститора је да обезбеди услове за спровођење
стручне опсервације терена од стране надлежне службе за заштиту споменика културе.
Уколико извођач у току грађевинских и других радова наиђе на објекте и садржаје
који указују на археолошко порекло, дужан је да прекине радове и о налазу обавести
надлежну службу заштите споменика културе. У тим случајевима инвеститор је дужан
да обезбеди средства за обављање стручних послова на истраживању, заштити, чувању,
публиковању и излагању заштићених и добара која уживају претходну заштиту.
 

VI. ОРГАНИЗАЦИЈА, УРЕЂЕЊЕ
И КОРИШЋЕЊЕ ПРОСТОРА

 

1. Могућности и циљеви
коришћења пољопривредног и шумског земљишта

 Основни
циљеви коришћења и заштите пољопривредног и шумског земљишта су: 

1)
усклађивање коришћења земљишта са природним и створеним вредностима;

2)
побољшање бонитетних својстава расположивог земљишта, на рачун земљишта које се
искључује из примарне производње; и 

3)
очување земљишних површина за потребе будућег развоја, а у првом реду спречавање
нерационалног коришћења земљишта, које подстиче његову деградацију и уништавање.

Промене
у структури коришћења земљишта у коридору, односе се на површине око Велике и Јужне
Мораве које су под ливадама, њивама и другим културама у влажним равнима. Из пољопривредне
производње искључују се земљишта у заштитним појасима инфраструктурних коридора,
а за потребе подизања шумског заштитног појаса и пратећих садржаја аутопута. 

 

1.1. Мере побољшања и
заштите производног потенцијала земљишта

 На
основу оцене продуктивности земљишта и услова за развој пољопривреде у оквиру пољопривредне
макрорејонизације утврђене Просторним планом Републике Србије, приоритети побољшања
и заштите производног потенцијала земљишта су:

1)
обнављање и интензивирање пољопривредне производње у котлинама – у првом реду, активирање
подручја која имају традицију у производњи појединих врста поврћа, као и засада
воћа;

2)
промена структуре усева – повећање учешћа повртног, индустријског и крмног биља
на рачун житарица;

3)
боље коришћење потенцијала ливада и пашњака – за успостављање оптималног односа
између биљне и сточарске производње; и

4)
спречавање ерозије, као фактора угрожавања и уништавања земљишта.

Опремањем
и уређењем Инфраструктурног коридора умањиће се пољопривредне површине, те је неопходно
изналажење нових модалитета у организацији примарне пољопривредне производње у три
основне просторне целине: алувијалној равни Велике и Јужне Мораве, котлинском делу
и планинском побрђу.

За
реализацију планских задатака на интензивирању коришћења постојећих и потенцијалних
површина пољопривредног и шумског земљишта примениће се следеће мере:

1)
наводњавање земљишта у котлинама, која према педолошким карактеристикама имају потенцијал
за интензивнију пољопривредну производњу; с тим да се систем за наводњавање планира
и пројектује обједињено за подручја свих општина у Инфраструктурном коридору, док
се извођење и експлоатација могу одвијати фазно или парцијално за подручја (или
делове подручја) појединих општина;

2)
санирање појава јаке и ексцесивне ерозије и спречавање појава клизишта на простору
клисурастих долина саставница и притока Велике Мораве (Јасеница, Лепеница, Белица,
Ресава, Раваница и Црница и др.), Јужне Мораве (Нишава и др.) и Западне Мораве
(Јасика) применом антиерозивних мера: мелиорацијом ливада и пашњака и враћањем деградираног
земљишта природној намени; пошумљавањем и подизањем ваншумског зеленила; затрављивањем
ораница на брежуљкастим и брдовитим теренима, посебно земљишта из пете и слабијих
катастарских класа; и

3)
очување мреже атарских путева обезбеђењем алтернативних праваца дуж аутопута и железничке
пруге и рационалним бројем укрштања са овим инфраструктурним системима; комасацијом
дела пољопривредних површина које ће се утврдити основама заштите, коришћења и уређења
земљишта за обухваћене општине.

Друга
група мера односи се на организовање виших нивоа прераде и финалне производње, као
и активнији маркетиншки приступ у пласману пољопривредних/прехрамбених производа,
како би се искористили новостворени услови побољшаног положаја према тржишту. На
значају ће добити следеће активности:

1)
боље коришћење постојећих прерађивачких капацитета и укључивање ширег простора у
њихову сировинску основу;

2)
побољшање организације откупа пољопривредних производа; и

3)
пласман производа у оквиру предвиђених услужних, сервисних и туристичких садржаја.


У
односу на постојећу праксу да је већина газдинстава на подручју Просторног плана
оријентисана на задовољење сопствених потреба, стратешко опредељење ка вишим нивоима
прераде и финализације пољопривредне производње налаже да се пољопривреда овог подручја
усмерава као сировинска база за прехрамбену индустрију. У томе ће значајну улогу
имати боље организовање откупне мреже, са нагласком на чвршћој повезаности између
пољопривредних газдинстава, предузећа која се баве откупом, предузећа за прераду
и трговинских предузећа.

Други
правац у подстицању тржишних услова привређивања је оснивање малих фабрика у сеоским
домаћинствима, од стране већих предузећа прехрамбене индустрије, које ће уједно
бити и гарант квалитета производа, а пласман обезбедити у оквиру предвиђених пратећих
туристичких, услужних и других садржаја. За реализовање ових активности неопходне
су мере аграрне политике, пре свега у погледу паритета пољопривредних производа,
упоредо са мерама којима се утиче на рационалније коришћење укупног пољопривредног
потенцијала подручја.
 

2. Режим коришћења и
мере заштите вода и заштите од вода

 2.1. Коришћење и заштита
система за снабдевање становништва водом

 У
Инфраструктурном коридору је предвиђено коришћење магистралних цевовода следећих
регионалних система за снабдевање становништва водом (даље: регионални системи)
утврђених Просторним планом Републике Србије: 

1)
источним краком Савско-београдског регионалног система снабдеваће се водом насеља
на територији општина Гроцка, Сопот и Младеновац, с тим да ће из тог система добијати
само недостајуће количине воде задржавајући у функцији сва квалитетна локална изворишта
подземних вода;

2)
Моравско-млавским регионалним системом, који се ослања на изворишта стратешког значаја
„Шалинац – Годомин – Трновче”, снабдеваће се насеља на територији општина Смедерево,
Смедеревска Паланка и Велика Плана. На планском подручју су предвиђени магистрални
цевоводи у зони од Осипаонице до Велике Плане, који ће бити повезани са подсистемом
„Млава”, ради повећања поузданости функционисања регионалног система; 3) Ибарско-шумадијским
регионалним системом, који ће, поред локалних изворишта и фабрике воде „Гружа”,
користити и воде Лопатнице и Студенице у оквиру јединственог система за снабдевање
становништва Шумадије водом, у будућности ће се снабдевати водом насеља на територији
општина Баточина и Лапово, поред ослањања на подземне воде изворишта „Брзан”;

4)
Расинско-поморавским регионалним системом, који ће се, поред постојећег коришћења
подземних вода, ослањати и на изграђену водоакумулацију „Ћелије” на Расини и планиране
водоакумулације „Равна Река” на Ресави и „Забреге” на Црници, снабдеваће се водом
насеља на територији општина Свилајнац, Јагодина, Ћуприја, Параћин и Ћићевац; и

5)
Моравичким подсистемом, који се ослања на акумулацију „Бован” са фабриком воде у
Бресју, снабдеваће се водом насеља на територији општина Алексинац и Ражањ.

Предвиђени
и магистрални цевоводи у изградњи (Београд – Врчин – Младеновац, Трновче – Велика
Плана – Смедеревска Паланка и краци регионалних система од Расине према Ћићевцу
и од Моравице – Бресја према Ражњу) регионалних система из претходног става на планском
подручју ће се, по правилу, смештати у непосредној близини саобраћајница, ради лакшег
одржавања у експлоатацији. 

Разрада
планских решења, смерница и мера овог просторног плана одвијаће се у складу са следећим
критеријумима заштите изворишта и објеката за снабдевање становништва водом:

1)
захватање воде за технолошке потребе допуштено је искључиво из водотока, уз обавезу
поштовања гарантованих еколошких протока, који не могу да буду мањи од мале месечне
воде обезбеђености 95% (Љмин,мес,95%). Из подземних аквифера може се, уз одобрење
републичких водопривредних органа, захватати вода само за технолошке процесе (прехрамбена
индустија) за које је неопходно обезбедити квалитет воде за пиће;

2)
положај, диспозиција и техничко-технолошка решења објеката и извођење радова усклађиваће
се са режимом коришћења и заштите заштитних зона изворишта регионалних и локалних
система за снабдевање становништва водом, у којима је забрањено: (а) испуштање отпадних
вода из свих врста објеката, (б) лоцирање депонија отпада или привремено формирање
депонија са материјама ризичним по квалитет вода изворишта (депоније соли за путну
привреду, стокови ђубрива за пољопривреду и сл.); (в) изградња сточних фарми без
одговарајућих поузданих заштитних система са изолованим резервоарима/колекторима
за потпуно захватање свих отпадних чврстих и текућих садржаја; и (г) експлоатација
песка и шљунка и извођење било каквих ископа и неконтролисаних црпљења, која могу
да утичу на режиме и квалитет подземних вода; и

3)
изградњом објеката по ободу заштитне зоне магистралних цевовода регионалних система
за снабдевање становништва водом (ширине од 2,5 m са сбе стране цевовода) обезбедиће
се: (а) несметан приступ тешке механизације за потребе инвестиционог и текућег одржавања
и отклањања хаварија на цевоводима и пратећим уређајима; (б) заштита статичке и
геотехничке стабилности цевовода и свих пратећих уређаја; и (в) поузданост функционисања
мерно-информационог система магистралних цевовода.
 

2.2. Уређење тока Велике
Мораве

Просторним планом Републике Србије предвиђено је интегрално
уређење тока Велике Мораве каскадом са седам ниских типских степеница за хидроенергетско
и пловидбено коришћење дела Велике Мораве од Љубичева до састава Западне и Јужне
Мораве, чије ће се решење заснивати на следећим основним захтевима/критеријумима:


1) заштита расположивих површина земљишта од потапања задржавањем
коте успора и положаја хидрочворова, највећим делом, у границама садашњег подручја
унутар одбрамбених насипа; 

2) побољшање услова за евакуацију великих вода применом
следећих мера: (а) проширења речног корита на локацијама машинских зграда и осталих
садржаја, ради обезбеђења пропусне способности речног корита; (б) подизања устава
на преливним деловима бране, ради ослобађања целог протицајног профила за евакуацију
поводња, када је предвиђено обустављање рада хидроелектрана; и (в) реконструкције
и ојачања одбрамбених насипа у функцији формирања јединственог система за заштиту
од успорних вода и од поплава; и 

3) пловидбени елементи бродске преводнице, са одговарајућим
пратећим објектима (уређени прилазни канали и предпристаништа), задовољаваће прописане
критеријуме за сврставање пловног пута у 
IV категорију по класификацији ЕЕК, за
дунавска пловила до 1.500 
t. 

У табели 
VI-1 дати су основни подаци за планираних седам
степеница каскаде на Великој Морави, при чему су са становишта коришћења, изградње
и уређења простора планског подручја значајне коте нормалног успора (мнв) за висинско
лоцирање свих осталих линијских система и објеката. 

 




 

Полазећи
од стања заштитних система, у складу са наведеним критеријумима, приоритет се даје
реализацији следећих мера заштите: (а) повећању степена заштите у зони Ћуприје регулацијом
Раванице на ширем потезу града; (б) ојачавању/реконструкцији недовољно поузданих
зона насипа на току Велике Мораве; и (в) ревитализацији и завршетку регулације следећих
притока Велике Мораве – Јасенице у доњем току (посебно у зони Велике Плане), Лепенице
и Раче у доњем току (посебно у зони Лапова и Баточине), Ресаве у доњем току (посебно
у зони ушћа), реке Раље и више мањих бујичних токова који до сада нису били обухваћени
регулацијом (посебно Смиловачке реке на подручју општине Ражањ).

Оптимално
решење траса нових инфраструктурних система и дефинисање одговарајућих мера и приоритета
на постојећим и новим објектима заштите од воде, базираће се на анализи постојећег
стања и урезима воде за меродавне велике воде Велике Мораве и притока. На основу
садашњег стања водног земљишта резервисаће се водно земљиште за будуће стање реализације
планираних магистралних саобраћајних инфраструктурних система. За планиране трасе
и пратеће објекте магистралних инфраструктурних система утврдиће се неопходне касете
и дефинисати просторни услови и мере за одбрану од спољних и унутрашњих вода предметних
касета.
 

2.4. Хидромелиорациони
системи

 У
склопу интегралног уређења долине Велике и Јужне Мораве предвиђена је реализација
система за одводњавање на око 125 000 ha, што подразумева и потпуну ревитализацију,
завршавање и прописано одржавање постојећих система у Великој Морави, ради обезбеђења
управљаних режима подземних вода у моравској долини, посебно у условима трајног
успора планиране каскаде.

Услови
за изградњу већих система за наводњавање биће испуњени реализацијом система за комплексну
заштиту појединих „касета” од спољних и унутрашњих вода. Приоритет ће имати реализација
следећих система за одводњавање: (а) у зони Језаве; (б) на већ формираним „касетама”
(Жабарској, Драгоњеж, Рача, Баточина); и (в) у зони од Лугомира до Црнице. У тим
зонама до 2021. године планиран је развој система за наводњавање земљишта на око
54.000 ha. 

Системи
за одводњавање и наводњавање неће бити у колизији са осталим корисницима простора,
уколико се испоштује захтев да се у односу на остале намене простора предност даје
интензивној пољопривредној производњи, тако што ће се сви планирани и потенцијални
линијски инфраструктурни системи, по правилу, лоцирати по ободу моравске долине,
где ће бити безбедни од спољних и унутрашњих великих вода и неће пресецати будуће
мелиорационе системе. 
 

2.5. Мере заштите квалитета
вода

 Интегрално
уређење, заштита и коришћење долина Велике Мораве и Јужне Мораве, посебно реализација
планиране каскаде, условљено је спровођењем мера заштите квалитета вода и довођења
у планирану II класу квалитета у свим хидролошким режимима, укључив и периоде маловођа.
У складу са постављеним условом, утврђују се следеће мере заштите квалитета вода:

1)
канализационим системима насеља биће обухваћено најмање 90% домаћинстава и 100%
предузећа, уз обавезан предтретман отпадних вода са опасним материјама; 


2)
парцијални канализациони системи појединих насеља биће спојени у јединствене системе
за одвођење отпадних вода, повезивањем преко магистралних колектора до постројења
за пречишћавање отпадних вода (ППОВ), који су предвиђени у свим насељима већим од
5.000 ЕС (еквивалентних становника); и

3)
канализациони системи насеља биће реконструисани као јединствене целине, по принципу
сепарационих система, уз обезбеђење увођења кишних вода првог таласа са коловозних
површина у канализацију за отпадне воде. 

Приоритет
у каналисању отпадних вода и реализацији постројења за пречишћавање отпадних вода
имаће следећа насеља:

1)
на планском подручју:

(1)
у заштитним зонама изворишта водоснабдевања; и

(2)
град Ниш, Алексинац, Ћуприја, Јагодина, Лапово, Смедеревска Паланка, Ћићевац, Баточина
и Свилајнац; 

2)
ван планског подручја, на притокама Велике Мораве:

(1)
ревитализација ППОВ за град Крагујевац, у првом реду доградња градске канализације
и завршетак предвиђених предтретмана, од чега зависи квалитет вода Лепенице и дела
тока Велике Мораве низводно од ушћа Лепенице; и 

(2)
планиране ППОВ за Младеновац и Тополу на Јасеници и Деспотовац на Ресави и ревитализација
ППОВ Соко Бање (чије отпадне воде угрожавају водоакумулацију „Бован” на Моравици,
извориште водоснабдевања насеља од Алексинца до Ражња).
 

3. Потребне површине
за коридоре инфраструктурних система

(Реферална карта број
3.)

 Утврђивање
потребне површине за планиране магистралне инфраструктурне системе у Инфраструктурном
коридору извршено је применом следећих критеријума за ширину заштитних појаса тих
система: 

1)
задовољење просторних услова за смештање планираног инфраструктурног система;

2)
утврђивање безбедоносног растојања од инфраструктурног система, ради заштите од
негативних утицаја на животну средину, у првом реду од буке и аерозагађења; и 


3)
обезбеђење заштите основних функција у експлоатацији инфраструктурног система од
негативних утицаја из окружења, у првом реду од непланске изградње, неконтролисаног
одлагања отпада и других активности.

Просторним планом резервише се простор за коридоре магистралних инфраструктурних 
система у Инфраструктурном коридору укупне површине 340,7 km2 (односно око
18,56% површине планског подручја) и ширине од 700 m за аутопут (изузев на подручју
Генералног плана Београда где је ширине око 150 m), 250 m за пругу за брзине до
160 km/h, 200 m за гасовод и 4 m за оптичке каблове, као и 300 m за потенцијални
коридор пловног пута, и то за:

1)
трајно заузимање земљишта за потребе изградње и функционисања магистралних инфраструктурних
система и објеката у Инфраструктурном коридору појас просечне ширине од:

(1)
70 m за аутопут (изузев на подручју Генералног плана Београда где је ширине око
50 m), уз додатне површине за пратеће садржаје аутопута: мотел око 5 ha (Тип I)
и око 15 ha (Тип II); бензинску станицу око 3 ha; одмориште око 3 ha (Тип I) и око
5 ha (Тип II), петљу око 5 ha; базу за одржавање око 3 ha и др. (Табела VI-3);

 

Табела
VI-3 Површине пратећих садржаја аутопута




Пратећи садржаји аутопута



Површина у km2





Петље


2,1




Одморишта 



1,48




Бензинске станице



1,23




Мотели


1,45




Базе


0,3




УКУПНО: 



6,56




  

(2) 35 m за двоколосечну и 15 
m за једноколосечну железничку
пругу за брзине до 160 km/h, уз додатне површине за станице и друге садржаје; 


(3) 5 m за гасовод; 


(4) 1 m за оптичке каблове;

(5) минимум 6 ha за ТС 400 
kV; и

(6) 100 m за потенцијални коридор пловног пута.

2) заштитне појасе магистралних инфраструктурних система
у Инфраструктурном коридору:

(1) непосредни појас заштите – простор ширине 150 
m за аутопут
(изузев на подручју Генералног плана Београда где је ширине око 100 m), 100 m за
пругу за велике брзине, 60 m за гасовод и 4 m за оптичке каблове; и

(2) шири појас заштите – простор ширине 480 
m за аутопут,
115 m за пругу, 135 m за гасовод, 60 m за ДВ 400 kV, 70 m за ДВ 2x400 kV, 100 m за 2xДВ 400 
kV, и 200 m за потенцијални коридор пловног пута.

Ширина заштитних појаса магистралних инфраструктурних система
овим просторним планом дата је оквирно и биће коначно утврђена планом детаљне регулације,
односно актом о урбанистичким условима, као и одговарајућим урбанистичким планом
за деонице коридора аутопута Батајница-Земун и Добановци-Бубањ Поток кроз град Београд.

 

Биланс потребних површина за магистралне инфраструктурне
системе у Инфраструктурном коридору даје се у Табели VI-3.

 




 

Према
начину обезбеђења земљишта за планирану намену, Просторним планом резервише се простор
за потребе потпуне и делимичне експропријације за изградњу траса и објеката магистралних
инфраструктурних система површине 52,43 km2 (односно 2,88% површине планског подручја),
без простора за њихове заштитне појасе у којима се не мења режим власништва над
земљиштем, површине 288,29 km2 (односно 15,84% површине планског подручја). 

 

4. Правила за усаглашавање
инфраструктурних система у коридору

 Основна
правила за међусобно усклађивање положаја планираних коридора магистралних инфраструктурних
система у Инфраструктурном коридору произилазе из њиховог односа у простору (укрштање
или паралелни положај), као и из важећих закона, техничких прописа и услова заштите
животне средине, и утврђују се овим просторним планом за:

 

1)
Водопривредну инфраструктуру:

(1)
сва укрштања планираних инфраструктурних система (аутопут, пруга, гасовод, оптички
кабл) са површинским водотоцима (природним и вештачким) изводиће се уз поштовање
услова да се не ремети основна намена и функција водотока и да се осигура нормалан
протицај водотока у свим условима (у току извођења, трајно);

(2)
по правилу, положај трасе инфраструктурног система биће ван зоне непосредне и уже
заштите подземних и површинских изворишта водоснабдевања, а када то није могуће,
заштита изворишта обезбедиће се посебним пројектом заштите и континуалне контроле
квалитета вода;

(3)
пропусти и мостови димензионисаће се на стогодишње воде, а да се при томе не угрози
безбедност функционисања инфраструктурног система; док ће се на местима укрштања
обезбедити заштита обала и корита (обалоутврда узводно и низводно према хидрауличком
прорачуну) од ерозије, уз одводњавање у зони мостова;

(4)
положај трасе површинског или подземног линијског инфраструктурног система, по правилу,
је ван водног земљишта, а на местима укрштања са водотоком, када је год могуће,
под углом од приближно 900; под условом да се подземни инфраструктурни
системи на месту укрштања са водотоком обезбеђују путем објеката (моста) за веће
водотоке, или заштитним цевима испод дна корита мањих водотока, на минималној дубини
од 0,8 до 1,5 м;

(5)
препоручује се типизирање изгледа пропуста тако да димензионисање отвора задовољи
хидрауличке елементе за поједине водотоке и канале;

(6)
за укрштање путева и пруге са реком Јужном Моравом примењују се услови за положај
осовине и нивелету укрштања, који проистичу из опредељења пројекта пловног канала
из 1973. године;

(7)
обезбедиће се контролисано прикупљање и евакуација атмосферских вода дуж трупа аутопута
и пруге и њихово одвођење у постојеће ретенционе просторе по принципу брже евакуације
(риголе, пропусти и др.); 

(8)
на местима укрштања аутопута и пруге са постојећим трасама водовода и канализације
предвидеће се пропусти са заштитним цевима; и

(9)
све радње на усаглашавању саобраћајних система са водопривредном инфраструктуром
обављаће се уз сагласност и контролу надлежних органа за послове водопривреде;

 

2)
Електроенергетску инфраструктуру:

(1)
укрштање електроенергетских водова до 20 kV са аутопутем и пругом каблираће се полагањем
у заштитну цев, са минималном дубином полагања 1 m испод дна одводног канала (дренаже),
под углом од 900 и удаљености електричног стуба од ограде (аутопута,
пруге) најмање 25 м;

(2)
остали електроенергетски водови за 35 kV, 110 kV, 220 kV и 400 kV могу се укрштати
ваздушно са аутопутем и пругом по могућству под углом од 900,
односно минимум од 450; при чему је најмања висина од горње ивице
шине и нивелете коловоза до најнижег проводника 12 m, а од водног огледала 15 m,
и минимална удаљеност електричног стуба од ограде (аутопута, пруге) 25 м; при паралелном
вођењу дужем од 5,0 km удаљеност је најмање 100,00 m, а на брдовитим и шумовитим
пределима може се смањити на 40,00 м;

(3)
укрштање електроенергетских водова са магистралним и регионалним путевима, по правилу,
ће бити ваздушно, са углом укрштања већим од 30ş за магистралне и 20ş
за регионалне путеве, са појачаном електричном и механичком изолацијом за магистралне
и електричном за регионалне путеве и с нивелетом коловоза до најнижег проводника
у складу са прописима; 

(4)
укрштање електроенергетских водова са гасоводом и оптичким кабловима по правилу
ће бити ваздушно, са углом укрштања већим од 450, са минималном
удаљеношћу електричног стуба од ТТ водова од 25 m и осе гасовода у земљи од
15,00 м; хоризонтална удаљеност између најближих проводника далековода и ТТ вода
је најмање једнака висини стуба увећаној за 3,00 м; за нове далеководе обавезно
израдити елаборат утицаја далековода на ТТ водове; није дозвољено вођење далековода
преко надземних објеката у којима се налази лако запаљив материјал (складишта бензина,
уља, експлозива и сл.); на пролазу поред наведених објеката, хоризонтална сигурносна
удаљеност једнака је висини стуба увећаној за 3,00 m, а мора износити најмање
15,00 м;

 

3)
Остале инфраструктурне системе:

(1)
магистрални гасовод, по правилу, ће се укрштати са свим осталим инфраструктурним
системима бушењем испод тих система и постављањем у заштитну цев, по могућству под
углом од 900, на минималној дубини од 0,8 m од дубине дренажног
канала и 1 m од водоводних, телекомуникационих и других цеви; и

(2)
оптички каблови, по правилу, ће се укрштати бушењем испод постојећих инфраструктурних
система, а преко већих водотока и на конструкцијама моста вешањем.
 

5. Режим коришћења и
правила за уређивање заштитних појаса инфраструктурних система и простора посебне намене

(Реферална карта број
3.)

 Установљава
се следећи режим коришћења простора у заштитним појасима магистралних инфраструктурних
система у Инфраструктурном коридору, и то у:

1)
непосредном појасу заштите – успоставља се режим строго контролисаног коришћења
простора, којим се: 

(1)
у начелу се не дозвољава изградња нових и реконструкција постојећих објеката, изузев
оних које су у функцији аутопута, пруге и гасовода (трасе, објекти и др.), а простор
ван насеља се може користити као шумско и пољопривредно земљиште; и

(2)
у начелу се не дозвољава изградња нових и реконструкција постојећих објеката и подизање
трајних засада у непосредном појасу заштите магистралног оптичког кабла;

2)
ширем појасу заштите – успоставља се режим контролисаног коришћења простора, којим
се дозвољава развој постојећих и нових активности које нису у колизији са функционалним
и техничким захтевима постојећих и планираних магистралних инфраструктурних система.

Режим
коришћења простора из претходног става ближе ће се утврдити одговарајућим урбанистичким
планом. То се у првом реду односи на следећа насеља: Врчин (Општина Гроцка), Мали
Пожаревац (Општина Сопот), Крњево, Велико Орашје, Старо Село, Велика Плана, Марковац
(Општина Велика Плана), Лапово (Општина Лапово), Милошево, Багрдан-Село, Ланиште,
Кочино Село, Рибаре, Кончарево (Општина Јагодина), Параћин, Крежбинац (Општина Параћин),
Ражањ (Општина Ражањ), Алексиначки Рудници, Алексинац, Глоговица, Алексиначки Бујмир
и Дражевац (Општина Алексинац).

Овим
просторним планом утврђују се следећа правила за уређивање заштитних појаса магистралних
инфраструктурних система и зона заштите простора посебне намене на подручју Инфраструктурног
коридора, и то за:

 1)
Усмеравање размештаја привредних капацитета у заштитним појасима аутопута и железничке
пруге:

(1)
приоритет у коришћењу простора делова индустријских зона у ширем заштитном појасу
аутопута и железничке пруге имаће складишни капацитети, логистички центри, комерцијално-прометне
и саобраћајне услуге, регионални трговински центри и слични садржаји;

(2)
у непосредном и ширем заштитном појасу аутопута и железничке пруге не могу се смештати
следеће производне активности и комунални објекти: 

(а)
депоније комуналног и другог отпада, 

(б)
рудници, каменоломи, кречане и циглане; 

(ц)
индустријски капацитети само у непосредном појасу заштите; 

(д)
сточне пијаце; 

(е)
кванташке пијаце и други садржаји и објекти за која се ограничења утврде у складу
са посебним прописима; и

(3)
за проширење и реконструкцију постојећих и изградњу планираних производних, складишних,
дистрибутивних, услужно-трговинских и других капацитета у заштитним појасима аутопута
и железничке пруге обавезна је израда детаљне анализе утицаја на животну средину,
којом ће се, поред прописаног садржаја, обухватити и утицаји тих објеката на и од
аутопута и пруге, с тим да ће трошкове спровођења свих мера заштите животне средине
сносити инвеститори објеката у заштитним појасима;

 2)
Заштиту насеља од негативних утицаја планираних магистралних инфраструктурних система:

(1)
у случају када је траса аутопута у грађевинском подручју насеља:

(а)
предузимаће се мере заштите од буке, вибрација и загађености ваздуха свих постојећих
и планираних стамбених и производних објеката (са строгим еколошким захтевима –
млекаре, прерада воћа, кланична индустрија и сл.) који се налазе у ширем заштитном
појасу, односно на удаљености мањој од 300 m од трасе аутопута; и

(б)
у непосредном појасу заштите аутопута, у ширини 50 m од ограде аутопута не смеју
се градити објекти; сви стамбени објекти који се налазе у овом заштитном појасу,
а на удаљености мањој од 50 m од ограде аутопута, измештаће се на друге локације
у грађевинском подручју истог (матичног) насеља, уколико се техничким решењима не
може обезбедити адекватна заштита од негативних утицаја аутопута (од буке, вибрација
и аерозагађења);

(2)
у случају када је траса пруге за брзине возова до 160 km/h у грађевинском подручју
насеља:

(а)
предузимаће се мере заштите од буке и вибрација свих постојећих и планираних стамбених
објеката у ширем заштитном појасу, односно на удаљености од 100 m од последњег колосека;
и

(б)
сви стамбени објекти који се налазе у непосредном заштитном појасу, односно на удаљености
од 25 m од ограде пруге, измештаће се на друге локације у грађевинском подручју
истог (матичног) насеља, уколико се техничким решењима не може обезбедити адекватна
заштита од негативних утицаја пруге (од буке и вибрација);

(3)
није пожељан положај коридора разводног гасовода од 50 бара у грађевинском подручју
насеља, а када то није могуће избећи обезбедиће се минимална удаљеност гасовода
од најближих стамбених објеката од 30 m, као и неопходне мере заштите од акцидента
у ширем заштитном појасу на удаљености од 200 м;

(4)
коришћење, изградња и уређење простора у коридорима планираних магистралних инфраструктурних
система на грађевинском подручју насеља одвијаће се према правилима, смерницама
и условима утврђеним овим просторним планом до разраде Просторног плана одговарајућим
урбанистичким планом и/или усклађивања важећих урбанистичких планова са овим просторним
планом (орјентационе површине грађевинских подручја насеља назначене су на Рефералној
карти број 2.); и

(5)
за насеља из тачке (1) овог става обавезна је израда детаљне анализе утицаја деоница
аутопута које пролазе или тангирају грађевинско подручје насеља, пре израде урбанистичке
документације за насеља или делове насеља у заштитним појасима аутопута; и 


 3)
Заштиту од елементарних непогода и обезбеђење потреба одбране

За
објекте који се могу сматрати објектима од посебног значаја израдиће се уз техничку
документацију посебан прилог мера заштите од елементарних непогода и услова од интереса
за одбрану. Услови и смернице за обезбеђење потреба одбране дати су у посебном делу
Документационе основе Просторног плана.
 

VII. БИЛАНС ПЛАНИРАНЕ
НАМЕНЕ ПОВРШИНА И КАРТЕ ПРОСТОРНОГ ПЛАНА 

 

1. Биланси планиране
намене површина

 

Биланси планиране основне 
намене површина на око 1835,4 km2 подручја Просторног плана, 
2020. године, имаће следећу структуру: пољопривредно земљиште 1410,34 km2 
или 77,2%, шумско земљиште 227,51 km2 или 12,4% и остале 
површине 197,55 km2
или 10,8% планског подручја (Табела VII-1).

 







 

Планиране промене код основне намене површина до 2020. године усмерене су у 
правцу смањења пољопривредних површина за 28,11 km2 или 1,6%, 
односно проширења површина под шумама за 23,61 km2 или 1,3% и 
осталих површина за 0,3% или 4,5 km2 у односу на 2001. годину. Планирано смањење пољопривредних
површина остварило би се на рачун пољопривредног земљишта у заштитним појасима коридора
аутопута и пруге, а за потребе подизања шумског заштитног појаса и пратећих садржаја
аутопута и најслабијих пољопривредних земљишта у корист повећања степена шумовитости
простора и развоја водопривредних система. 

Није
предвиђена промена структуре коришћења земљишта за нове површине за пловни пут,
за које ће се дефинитивна опредељења утврдити после хоризонта овог просторног плана,
као ни за површине оних система који не захтевају трајно искључивање земљишта из
примарне продукције (оптички каблови, гасовод и далековод).

Сходно учешћу појединих општина и градова, конверзија површина креће се од 6,41 
km2
на подручју Генералног плана Београда, 4,22 km2 у општини 
Ражањ, 2,79 km2 у општини Велика Плана, 2,55 kmа у општини 
Параћин, 2,32 km2 у општини Смедерево, 2,27 km2 
у општини Алексинац, 1,81 km2 у општини Гроцка, 1,64 km2
у општини Јагодина, 0,5-1,0 km2 у општинама Сопот, Лапово, 
Ћуприја и Ниш, до 0,5 km2 у општинама Младеновац, Баточина, Свилајнац
и Ћићевац.
 

2. Карте просторног плана

 Просторни
план подручја инфраструктурног коридора аутопута Е-75, деоница Београд – Ниш2,
графички је приказан на три рефералне карте у размери 1:50 000. 

Рефералне
карте Просторног плана преко којих се тумачи овај план су:

1)
Реферална карта број 1. – „Положај инфраструктурних система у Инфраструктурном коридору”;

2)
Реферална карта број 2. – „План намене површина”; и

3)
Реферална карта број 3. – „План развоја туризма и мере заштите животне средине”.

Просторни
план садржи и посебну Тематску карту „Приказ постојећих и планираних пратећих садржаја
аутопута”.
 

НАПОМЕНА ИЗДАВАЧА: Уредбом о изменама и допунама Уредбе о утврђивању Просторног 
плана подручја инфраструктурног коридора аутопута Е-75, деоница Београд-Ниш, у 
Просторном плану подручја инфраструктурног коридора аутопута Е-75, деоница 
Београд-Ниш, у текстуалном делу, глава VIII. Спровођење 
просторног плана замењена је новом главом (види члан 4. Уредбе - 121/2014-12).
 


VIII. СПРОВОЂЕЊЕ ПРОСТОРНОГ ПЛАНА


 1. Приоритети спровођења Просторног плана*

Циљеви, планске концепције и решења Просторног плана спроводе се:

1) применом утврђених критеријума;

2) непосредном применом појединачних политика и правила;

3) поштовањем утврђених норматива и стандарда;

4) уграђивањем и разрадом Просторним планом утврђених циљева и концепција кроз 
планске документе и друге планове и програме развоја општина, ужих 
територијалних целина, насеља, јавних предузећа, као и кроз друге програме и 
пројекте;

5) наставком истраживања и планирања, израдом техничке документације, 
мониторингом промена у простору и операционализацијом основних концепција 
Просторног плана.

1.1. Општи 
приоритети

У спровођењу планских циљева и концепције, као и у примени дефинисаних 
критеријума, мера и инструмената, норматива и стандарда, приоритет има:

1) обезбеђење неопходних услова и смањење на прихватљиви ниво просторних 
ограничења за изградњу, опремање и функционисање инфраструктурних система у 
коридору у складу са законским прописима, општим развојним опредељењима и 
поставкама Просторног плана;

2) санација до сада насталих штета од постојећих инфраструктурних система и 
будуће ригорозно спречавање свих директних и индиректних негативних утицаја;

3) социјална, економска и еколошка заштита становништва и културних добара (споменика 
културе и археолошких локалитета) у Инфраструктурном коридору, које је угрожено 
изградњом и функцијом инфраструктурних система;

4) примена просторно-планских, урбанистичких и еколошких мера које су утврђене 
Просторним планом, општих прописа у погледу заштите животне средине, културних 
добара и непосредних техничко-технолошких мера заштите;

5) стимулисање, у првом реду пореским и кредитним мерама, оних делатности и 
активности које на планском подручју најбрже повећавају запосленост и 
остваривање добити;

––––––––––

4 У обухвату Измена и допуна Просторног плана инфраструктурног коридора граница 
Хрватске – Београд (Добановци).

6) израда пројектне документације за изградњу објеката пратећих садржаја 
аутопута неопходно је да буде изведена у складу са важећим законским, техничким 
прописима, стандардима и мерама заштите од пожара;

7) обезбеђивање институционалних, организационих и информатичких услова за 
спровођење Просторног плана, као и услова за наставак започетих истраживања, 
израду одговарајућих програма, планова и пројеката од интереса за развој 
подручја.

1.2. 
Приоритетна планска решења и пројекти до 2017. године

Утврђују се следећи приоритети5 спровођења 
Просторног плана до 2017. године на:

1) изградњи 
и опремању аутопута Е-75:

(1) завршетак изградње обилазнице Батајница – Бубањ Поток (деоница Остружница – 
Бубањ поток);

(2) изградња функционалних садржаја аутопута и то: база за одржавање пута 
Северни Булевар, Сурчин, Ражањ, Бубањ Поток, Смедерево и Баточина;

(3) изградња пратећих садржаја за потребе корисника аутопута, и то:

(а) уређење постојећих и изградња планираних паркиралишта;

(б) реконструкција и комплетирање садржаја постојећих бензинских станица;

(в) изградња планираних бензинских станица (утврђених у поглављу IV);

(г) изградња планираних мотела, и то: „Железник 1”, „Железник 2” и „Наис 2” и 
реконструкција и комплетирање постојећих мотела.

У складу са расположивим средствима, у планском периоду даје се могућност фазне 
изградње пратећих садржаја аутопута, која ће бити ближе дефинисана разрадом овог 
просторног плана планом детаљне регулације, односно локацијском дозволом.

2) модернизацији 
магистралне међународне пруге Београд–Ниш, 
реконструкцијом алтернативних праваца преко Младеновца и Мале Крсне са техничким 
параметрима за саобраћај возова брзинама 120–160 km/h.

3) развоју 
саобраћајних веза са окружењем:

(1) изградња и реконструкција појединих деоница државног пута IА реда бр. 5 
(М-5) Појате–Крушевац, државног пута IБ реда бр. 24 (М-1.11) Баточина–Крагујевац, 
као и државних путева II реда Смедеревска Паланка – Голобок – Лозовичка чесма, 
дела државног пута IIА реда бр. 217 (Р-121) насеље Краљево – Алексиначки рудници 
– аутопут Е-75, деоница државног пута IБ реда бр. 27 (М-4) Марковац–Бор, и 
осталих деоница коридора државних путева I и II реда од значаја за развој, све у 
складу са пропозицијама овог просторног плана;

(2) изградња, реконструкција и модернизација пружних веза за повезивање делова 
магистралне мреже на правцима између железничких станица Бели Поток – Винча (Дунав), 
Смедерево – Мала Крсна, Лапово – Крагујевац и Параћин – Зајечар.

4) 
коришћењу и заштити земљишта, вода и водопривредне инфраструктуре:

(1) обезбеђење заштите обрадивог пољопривредног земљишта од прве до пете класе, 
нарочито оног које је уређено поступком комасације; тежња да се при реализацији 
путне и железничке инфраструктуре (са пратећим садржајима), где је могуће, 
избегне искоришћавање квалитетног пољопривредног земљишта, односно да се користи 
земљиште слабије бонитетне класе и необрадиво пољопривредно земљиште;

(2) реализација регионалних система за снабдевање становништва водом и речног 
система за коришћење и заштиту вода: (а) изградњом магистралних цевовода 
Савско-београдског (источни крак), Моравско-млавског, Ибарско-шумадијског, 
Расинско-поморавског регионалног система и Моравичког подсистема; и (б) 
предузимањем планираних мера рационализације коришћења вода, заштите од ерозије 
и бујица и заштите од вода: повећањем степена заштите у зони Ћуприје регулацијом 
Раванице на ширем потезу града, ојачавањем/реконструкцијом недовољно поузданих 
зона насипа на току Велике Мораве и ревитализацијом и завршетком регулације 
следећих притока Велике Мораве – Јасенице

––––––––––

5 Прва етапа спровођења Просторног плана се односила на период до 2006. односно 
2011. године.

у доњем току (посебно у зони Велике Плане), Лепенице и Раче у доњем току (посебно 
у зони Лапова и Баточине), Ресаве у доњем току (посебно у зони ушћа), реке Раље 
и више мањих бујичних токова који до сада нису били обухваћени регулацијом (посебно 
Смиловачке реке на подручју општине Ражањ); развој система за наводњавање 
пољопривредних површина у зони Језаве и на већ формираним „касетама” (Жабарској, 
Драгоњеж, Рача, Баточина);

(3) развој система за одводњавање ревитализацијом и одржавањем постојећих 
система у Великој Морави, ради обезбеђења управљаних режима подземних вода у 
моравској долини; и

(4) развој канализационих система и постројења за пречишћавање отпадних вода у 
заштитним зонама изворишта водоснабдевања и насељима Алексинац, Ћуприја, 
Јагодина, Лапово, Смедеревска Паланка, Ћићевац, Баточина и Свилајнац.

5) 
реконструкцији и ревитализацији постојеће и изградњи нове електропреносне мреже и 
трансформаторских постројења6: 
увођење ДВ 400 kV бр. 401/1 ТС Београд 8 – РП Дрмно у постојећу ТС 220/110 kV 
Смедерево 3 (која треба да се реконструише на напон 400/110 kV); реконструкција 
ДВ 2х110 kV бр. 101 АБ ТС Београд 3 – ТЕ Костолац; опремање другог система на 
постојећем далеководу ДВ 110 kV бр. 104/3 ТС Београд 5 – ТС Београд 9; 
реконструкција и увођење ДВ 110 kV бр. 101А/1 ТС Београд 3 – ТС Смедерево 2 у 
планирану ТС Београд 42 (Гроцка); реконструкција ДВ 110 kV бр. 121/1 ТС Београд 
2 – ТС Београд 22; увођење ДВ 110 kV бр. 117/1+1180А ТС Београд 2 – ТС Београд 
35 у планирану ТС Београд 43 (Железник); увођење ДВ 110 kV бр. 1223 ТС Смедерево 
3 – Смедеревска Паланка у планирану ТС Смедеревска Паланка 2; увођење постојећих 
далековода 110 kV ТС Београд 3 – ТС Београд 19 (бр. 129А и бр. 129Б) у ТС 
Београд 20; увођење ДВ 110 kV бр. 108 ТС Крушевац 1 – ТС Јагодина 1 у ТС Параћин 
1; нови кабловски вод 110 kV ТС Београд 5 – ТС Београд 40; изградња ТС 110/Х kV 
Београд 41 (Блок 23) са прикључењем по принципу улаз-излаз на кабловски вод ТС 
Београд 5 – ТС Београд 40; нови кабловски вод 110 kV ТС Београд 23 (Аутокоманда) 
– Београд 17; нови кабловски вод 110 kV ТС Београд 23 (Аутокоманда) – ТЕТО 
Београд; изградња ТС Београд ХХ (Савски Амфитеатар) која би се прикључила са два 
нова подземна вода 110 kV, од планираног подземног 110 kV вода ТЕТО Београд – ТС 
Београд 23 (Аутокоманда), тако би се формирао повезни вод 110 kV Београд 17 – 
Аутокоманда – Савски амфитеатар – ТЕТО Београд; ДВ 110 kV Крушевац – Јагодина; 
увођење ДВ 110 kV (бр. 108) у ТС Параћин 3; изградња ДВ110 kV за прикључење 
планираних ТС 110/х (уз обезбеђење несметаног приступа и одржавања и 
функционисања ДВ и ТС, што укључује и повремене веће радове на замени опреме 
приликом којих се може појавити и потреба за краћим заустављањем саобраћаја, у 
координацији са ЈП „Путеви Србије” и др.);

У постојећим коридорима електроенергетске инфраструктуре могу се обављати радови 
на одржавању, санацији, адаптацији и реконструкцији, ако је потребно због 
планираних интервенција и ревитализације електроенергетског система.

6) доградњи 
постојећег магистралног гасовода (МГ-09 и др.) и комплетирању разводне гасоводне 
мреже (ка 
Сопоту, Ћуприји, Параћину, Поповцу, Појатама, Алексинцу, Ражњу, Нишу, Крњеву, 
Милошевцу, Марковцу и Свилајнцу са мерно регулационим станицама) као и почетак 
реализације транснационалног гасовода „Јужни ток”.

Растојање садржаја осталих инфраструктурних система у коридору (објеката и 
инсталација) од магистралних гасовода дефинисано је Правилником о условима за 
несметан и безбедан транспорт природног гаса гасоводима притиска већег од 16 бар 
(„Службени гласник РС”, број 37/13).

7) изградњи 
система продуктовода и терминала: деоница Смедерево–Јагодина и Јагодина–Ниш, 
са терминалима „Јагодина” и „Ниш”.

8) развоју 
телекомуникационе инфраструктуре повезивањем 
на магистралне оптичке каблове и националне чворове Београд и Ниш: а) 
националног телекомуникационог центра Крагујевац; б) регионалних чворова 
Пожаревац, Смедерево, Петровац на Млави, Јагодина, Параћин и Алексинац са мрежом 
крајњих централа.

––––––––––

6 У складу са Правилником о техничким нормативима за изградњу надземних електро 
енергетских водова од 1 до 400 kV („Службени лист СФРЈ”, број 65/88 и „Службени 
гласник РС”, број 18/92) и Законом о заштити од нејонизујућег зрачења („Службени 
гласник РС”, број 36/09).

9) заштити 
животне средине подизањем нових шума и заштитних шумских појаса:

(1) заштитних шумских појаса аутопута на деоници од Батајнице до Добановаца и у 
близини грађевинских подручја Лапова, Баточине, Ћуприје, Параћина, Ражња, 
Алексинца и сеоских насеља;

(2) шумске (и водне) рекултивације позајмишта за изградњу аутопута и железничке 
пруге;

(3) заштитних шумских појаса у зонама изворишта водоснабдевања „Шалинац” и „Годомин” 
на подручју града Смедерева, „Ливаде” и „Трновче” на подручју општине Велика 
Плана, „Рогот” на подручју општине Баточина, као изворишта водоснабдевања насеља 
Гроцка, Мали Пожаревац, Умчари, Михајловац, Јагодина, Ћуприја, Параћин, Ћићевац, 
Житковац и Ражањ;

(4) предузимање био-инжењерске заштите клизишта код Малог Мокрог Луга, Колара и 
Ражња;

(5) обнове приобалне вегетације у Багрданском кланцу;

10) извођење 
геолошких истраживања, нафте и гаса: истражни 
простор број 1915 на територији Републике Србије јужно од Саве и Дунава; извођење 
геолошких истраживања, минералних ресурса: (1) 
подручје „Самањац”, територија општине Параћин, Ражањ, Бољевац и Сокобања; експлоатационих 
поља, локалитети: (1) број 476, општина Велика Плана; (2) број 423, 
општина Смедеревска паланка; (3) број 527, општина Смедерево; (4) број 269, 
општина Раковица; (5) број 554, општина Сурчин; (6) број 118, општина Алексинац; оверене 
резерве минералних сировина (локалитет 
– сировина): (1) Комаревац – опекарска глина; (2) Шеварике – пековити шљунак; 
(3) Јоковачка Кумша – песак; (4) Дубрава, Алексинац – уљни шкриљци; (5) Равница 
– опекарска глина; (6) Смолница – песковити шљунак; (7) Врбовац – опека; (8) 
Стражевица – кречњак; (9) подземне воде питке, термалне и минералне.7

2. Смернице за спровођење Просторног плана

Просторни план се спроводи:

1) 
доношењем плана детаљне регулације за:

(а) све комерцијалне садржаје (одморишта, садржаје уз паркиралишта, бензинске 
станице, мотеле, ТИР центре и др.) на коридору аутопута од Београда до Ниша;

(б) деоницу наставка обилазнице око града Београда, Бубањ Поток – Винча – 
Панчево са пратећим комерцијалним садржајима.

2) 
издавањем локацијске дозволе на 
основу Просторног плана за:

(а) трасу, петље и пратеће садржаје у функцији аутопута (базе за одржавање пута, 
техничке центре тунела, објекте наплатних станица, објекте контроле и управљања 
саобраћајем, паркиралишта) са свом пратећом инфраструктуром;

3) 
директним спровођењем просторних 
планова јединица локалне самоуправе или њиховом разрадом урбанистичким планом за 
алтернативне путне правце аутопуту, сервисне саобраћајнице паралелне са 
аутопутем, трасу бициклистичке источноевропске трансферзале број 11 и др.

Преостали простор у обухвату овог просторног плана представља зону примене 
просторних планова јединице локалне самоуправе у деловима који су усклађени са 
планским решењима, правилима и смерницима овог просторног плана.

2.1. 
Смернице за спровођење Просторног плана у другим планским 
документима

2.1.1. Усклађивање важећих планских докумената

Усклађивање важећих планских докумената (просторни планови јединица локалне 
самоуправе, урбанистички планови) са решењима, правилима и смерницама овог 
просторног плана, надлежне јединице локалне самоуправе ће извршити кроз редовне 
процедуре преиспитивања и измене и допуне планских докумената, али у року који 
не може бити дужи од четири године од дана ступања на снагу овог просторног 
плана.

–––––––––––

7 Детаљнији подаци о локацијама геолошких истраживања, експлоатационих поља, 
оверених резерви минералних сировина и типу подземних вода дати су у 
координатама и део су документационе основе Планског документа (Мишљење 
Министарства рударства и енергетике број: 021-01-16/26/2014-08 од 8. августа 
2014. године).

До усклађивања, важећи плански документи се не могу примењивати у деловима који 
су у супротности са планским решењима, правилима и смерницима овог просторног 
плана, која се односе на пратеће садржаје у функцији аутопута (петље и 
денивелисана укрштања), пратеће садржаје за потребе корисника пута (бензинске 
станице, мотели и др.), положај магистралних инфраструктурних система у 
Инфраструктурном коридору и заштитне појасеве магистралних инфраструктурних 
система.

Усклађивање урбанистичких планова који обухватају делове подручја магистралних 
инфраструктурних коридора, надлежне јединице локалне самоуправе ће извршити у 
роковима усклађеним са динамиком комплетирања и изградње тих система.

2.1.2. Усклађивање других докумената и обавезе у спровођењу Просторног плана

Надлежна јавна предузећа и посебне организације у року од најдуже шест месеци од 
дана ступања на снагу ових измена и допуна Просторног плана, ускладиће, по 
потреби, са планским решењима, мерама и смерницама овог просторног плана своје 
средњорочне и годишње планове и техничку документацију, а посебно планове 
реконструкције и одржавања путева, одржавања и изградње пруга, гасовода, 
оптичких каблова и др.

Приоритетне мере и обавезе за спровођење планских решења и смерница су:

1) обезбеђење мера појачаног надзора урбанистичке и грађевинске инспекције ради 
контроле коришћења резервисаног простора за магистралне инфраструктурне коридоре, 
до његовог привођења планираној намени;

2) надлежна јавна предузећа и посебне организације обезбедиће детаљно снимање 
стања изграђености простора и власништва непокретности предвиђених за уклањање у 
непосредним заштитним појасима инфраструктурних коридора (аутопута, пруге, 
гасовода, оптичког кабла), а према динамици комплетирања, изградње и 
модернизације појединих инфраструктурних система, утврђеној овим просторним 
планом;

3) надлежно јавно предузеће, ЈП „Путеви Србије” утврдиће и обавестити надлежне 
градске и општинске службе о критеријумима за финансијско и материјално 
обештећење код преузимања непокретности, ограничења права својине и штета 
насталих при извођењу радова на изградњи појединих инфраструктурних система и 
објеката;

4) стручне службе надлежних скупштина градова и општина информисаће, путем 
оглашавања у средствима јавног информисања, локалну заједницу о донетим 
програмима из претходне тачке, давати упутства о правима и обавезама власника и 
корисника обухваћених непокретности и друга потребна обавештења у вези са 
спровођењем Просторног плана;

5) у имплементацији планских решења коридора аутопута, кроз израду и 
верификацију пројектне документације, потребно је доказати техно-економску 
оправданост изградње планираних петљи.

3. Даље активности на изменама и допунама Просторног плана

Допуне и, евентуалне, измене Просторног плана обавиће се по комплетирању и/или 
измени и верификацији техничке документације за поједине магистралне 
инфраструктурне системе у Инфраструктурном коридору на нивоу генералног и/или 
идејног пројекта.

У етапи спровођења Просторног плана до 2017. године предвиђена је допуна 
планских решења по испуњењу услова из претходног става, и то за коридор пруге за 
велике брзине и за друге инфраструктурне системе у коридору.

4. Претпоставке за праћење спровођења Просторног плана

ЈП „Путеви Србије”, „Коридори Србије” д.о.о., републичка јавна предузећа (АД „Железнице 
Србије”, ЈП „Србијагас”, ЈП „Електропривреда Србије”, ЈП „Пошта Србије”, ЈВП „Србијаводе”), 
стручне службе Подунавског, Шумадијског, Поморавског, Расинског и Нишавског 
управног округа, града Београда, Смедерева, Јагодине и Ниша и скупштине општина 
Сопот, Гроцка, Велика Плана, Смедеревска Паланка, Младеновац, Баточина, Лапово, 
Ћуприја, Параћин, Свилајнац, Ћићевац, Ражањ и Алексинац извештаваће периодично, 
а најмање једном у две године, министарство надлежно за послове просторног 
планирања о предузетим активностима и проблемима у заштити и коришћењу заштитних 
појаса постојећих и резервисаног простора за планиране коридоре магистралних 
инфраструктурних система у Инфраструктурном коридору, односно о спровођењу 
планских решења, смерница и мера утврђених Просторним планом.

Министарство надлежно за послове просторног планирања на основу извештаја из 
претходног става извештаваће Владу о проблемима и предлагати мере за ефикасније 
спровођење Просторног плана.*

*Службени гласник РС, број 121/2014