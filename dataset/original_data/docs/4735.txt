Редакцијски пречишћен текст
 

 

 
 

ЗАКОН

 о јавним путевима 


 "Службени гласник РС", бр. 101 од 21. новембра 2005, 123 од 26. децембра 2007, 
101 од 30. децембра 2011, 93 од 28. септембра 2012, 104
од 27. новембра 2013.

 

 

I. ОСНОВНЕ ОДРЕДБЕ 


 

Члан 1.

Овим законом уређују се правни положај јавних путева, услови и начин управљања, заштите и одржавања јавних путева, извори и начин финансирања јавних путева, посебни услови за изградњу и реконструкцију јавних путева и инспекцијски надзор. 


  

Члан 2.

Поједини изрази употребљени у овом закону имају следеће значење:

1) „пут” јесте изграђена, односно утврђена површина коју као саобраћајну површину могу да користе сви или одређени учесници у саобраћају, под условима одређеним законом и другим прописима;

2) „јавни пут” јесте пут који испуњава прописане критеријуме за категоризацију од стране надлежног органа;

3) „државни пут” јесте јавни пут који саобраћајно повезује:

– територију државе са мрежом европских путева, односно део је мреже европских путева;

– територију државе са територијом суседних држава;

– целокупну територију државе;

– привредно значајна насеља на територији државе;

– подручје два или више округа или подручје округа, као и његов део који пролази кроз насеље, у случају да није изграђен обилазни пут поред насеља;

4) „аутопут” јесте државни пут који је намењен искључиво за саобраћај моторних возила, са физички раздвојеним коловозима по смеровима, денивелисаним раскрсницама, потпуном контролом приступа, који има најмање две саобраћајне и једну зауставну траку за сваки смер и као такав обележен прописаним саобраћајним знаком;

5) „општински пут” јесте јавни пут који саобраћајно повезује територију општине, односно града, као и територију општине, односно града са мрежом државних путева;

6) „саобраћајна површина” јесте посебно уређена површина за одвијање свих или одређених видова саобраћаја или мировање возила;

7) „некатегорисани пут” јесте саобраћајна површина која је доступна већем броју разних корисника, коју надлежни орган прогласи некатегорисаним путем и која је уписана у катастар непокретности као некатегорисани пут;

8) „бициклистичка стаза” јесте саобраћајна површина обележена прописаним саобраћајним знаком, намењена за саобраћај бицикала и бицикала са мотором;

9) „насеље” јесте изграђени функционално обједињен простор на коме су обезбеђени услови за живот и рад и за задовољавање заједничких потреба становника, чије се границе утврђују просторним, односно урбанистичким планом општине, односно града и означавају прописаним саобраћајним знаком на јавном путу;

10) „пут ван насеља” јесте део јавног пута ван граница насеља;

11) „пут у насељу”
јесте део јавног пута унутар граница насеља чије се карактеристике утврђују просторним, односно урбанистичким планом општине, односно града;


12) „улица” јесте јавни пут у насељу који саобраћајно повезује делове насеља;

13) „означавање јавних путева” јесте поступак дефинисања категорије и просторног положаја пута (километарска и хектометарска стационажа);

14) „евиденција јавних путева” јесте прописана садржина саобраћајно-техничких података и поступак прикупљања, односно обнављања тих података о јавним путевима;


15) „коловозна конструкција” јесте систем који служи да прими механичка дејства возила и пренесе их на доњи строј јавног пута, да омогући безбедно, несметано и економично кретање возила, бицикала и пешака. Завршни слој коловозне конструкције је коловозни застор;

16) „коловоз” јесте изграђена површина јавног пута по којој се одвија саобраћај и чине га саобраћајне траке (возне, додатне, ивичне, зауставне и сл.) за кретање, односно мировање возила;

17) „банкина” јесте елемент јавног пута у насипу који обезбеђује бочну стабилност коловозне конструкције и служи за постављање саобраћајне сигнализације и опреме пута;

18) „ригола”
јесте елемент јавног пута у усеку за прихватање и контролисано вођење површинских вода који обезбеђује стабилност коловозне конструкције;

19) „берма” јесте простор између риголе и косине усека и служи за заштиту риголе од еродираног материјала, постављање саобраћајне сигнализације и опреме пута, као и за обезбеђење прегледности пута;


20) „разделна трака” јесте елемент јавног пута којим се физички раздвајају смерови вожње и служи за постављање саобраћајне сигнализације и опреме пута, као и за изградњу елемената путног објекта. Разделна трака ширине веће од шест метара јесте разделни појас;

21) „заштитна трака” јесте елемент јавног пута којим се физички раздваја саобраћај моторних возила од немоторизованог саобраћаја;

22) „путни објекти” су мостови, надвожњаци, подвожњаци, вијадукти, аквадукти, пропусти, тунели, галерије, потпорни и обложни зидови и сл.;

23) „надвожњак” јесте путни објекат изнад јавног пута за укрштање у два нивоа са путем, односно инфраструктурним системом;

24) „подвожњак” јесте путни објекат испод јавног пута за укрштање у два нивоа са путем, односно инфраструктурним системом;

25) „објекти, постројења и уређаји за одводњавање” служе за сакупљање, одвођење, односно преусмеравање површинских, прибрежних и подземних вода ради заштите пута, односно суседа пута од штетног дејства вода са пута;

26) „пратећи садржаји јавног пута” јесу мотели, ресторани, сервиси, 
* продавнице, објекти за рекреацију и други објекти намењени пружању услуга корисницима пута;

27) „аутобуско стајалиште”
је посебно изграђена и означена саобраћајна површина уз коловоз јавног пута или прикључена на коловоз јавног пута, намењена за заустављање возила;

28) „границе грађења” јесу линије унутар којих се изводе грађевински захвати приликом изградње, реконструкције или одржавања јавног пута;


29) „земљишни појас” јесте континуална површина са обе стране усека и насипа, ширине најмање један метар, мерено од линија које чине крајње тачке попречног профила јавног пута ван насеља на спољну страну;

30) „раскрсница” јесте површина на којој се укрштају или спајају путеви и може бити површинска (укрштање у нивоу), или денивелисана (укрштање ван нивоа);

31) „укрштај” јесте место укрштања два пута, пута и железничке инфраструктуре или укрштање пута са другим инфраструктурним системима ван нивоа;

32) „прилазни пут”
јесте саобраћајна површина преко које се омогућава власнику, односно непосредном држаоцу непокретности која се налази поред јавног пута прилаз на тај пут;

33) „прикључак” јесте саобраћајна површина којом се повезује јавни пут ниже категорије са јавним путем више категорије или некатегорисани пут, односно прилазни пут са јавним путем;

34) „инфраструктурни системи” обухватају транспортне (водне, железничке, цевоводне и сл.) и друге системе (снабдевање водом, канализација, даљинско грејање, снабдевање гасом, пренос и снабдевање електро енергијом, телекомуникације,


нафтоводи, продуктоводи* и сл.);

35) „потребна прегледност” јесте прегледност за безбедно заустављање возила испред непокретне препреке на коловозу јавног пута, која мора бити обезбеђена на свакој тачки пута и која се одређује на основу вредности рачунске брзине;

36) „потребна прегледност на раскрсници” одређује се из услова одвијања саобраћаја на укрсним правцима сагласно законској и техничкој регулативи и користи се за конструкцију зоне потребне прегледности раскрснице ослобођене препрека које могу угрозити безбедност саобраћаја;

37) „сусед”
јесте власник, односно непосредни држалац земљишта и објеката, односно уређаја на земљишту, које има најмање једну заједничку границу са јавним путем;

38) „заштитни појас” јесте површина уз ивицу земљишног појаса, на спољну страну, чија је ширина одређена овим законом и служи за заштиту јавног пута и саобраћаја на њему;

39) „појас контролисане изградње” јесте површина са спољне стране од границе заштитног појаса на којој се ограничава врста и обим изградње објеката, која је исте ширине као и заштитни појас и која служи за заштиту јавног пута и саобраћаја на њему;

40) „саобраћајна сигнализација”
обухвата средства и уређаје за праћење, контролу, регулисање и вођење саобраћајних токова (саобраћајни знакови на путевима);

41) „управљање саобраћајем” јесте праћење, контрола и вођење саобраћаја на мрежи државних путева или на одређеној деоници државног пута;

42) „обустава саобраћаја” јесте контролисани прекид саобраћаја на јавном путу;


43) „ограничење саобраћаја”
јесте забрана кретања појединих врста возила на јавном путу; 

44) „ванредни превоз”
јесте превоз возилом које осовинским оптерећењем, укупном масом, ширином, дужином и висином прекорачује прописане мере;

45) „одржавање пута”
јесте извођење радова којима се обезбеђује несметано и безбедно одвијање саобраћаја и чува употребна вредност јавног пута у стању које је било у тренутку изградње, односно реконструкције;

46) „заштита пута”
јесте забрана или ограничавање интервенција на јавном путу, заштитном појасу и појасу контролисане изградње, прописаних овим законом;

47) „класификација путева” јесте подела јавних путева на основу прописаних критеријума;

48) „употребна вредност пута”
јесте вредност јавног пута у тренутку процене, према степену очуваности пројектованих карактеристика;

49) „техничка регулатива” јесу стандарди, технички прописи, упутства, услови и спецификације за планирање, пројектовање, грађење, одржавање и заштиту јавних путева;


50) „управљач јавног пута” јесте јавно предузеће, привредно друштво, односно друго правно лице или предузетник, који су регистровани за обављање делатности управљања јавним путем.




Инфраструктурни системи, поред елемената из става 1. тачка 34) овог члана, 
обухватају и складишта нафте и деривата нафте, као и нафтне базе, осим у погледу 
примене пореских прописа.*
 

*Службени гласник 
РС, број 104/2013

 

Члан 3.

Јавни путеви и некатегорисани путеви чине мрежу путева.

Путеви из става 1. овог члана, као добра у општој употреби, у државној су својини и на њима се могу стицати права коришћења, права службености и друга права одређена законом. 


 

Члан 4.

Јавни пут, у смислу овог закона, обухвата:

1) труп пута који чине доњи и горњи строј: 


– доњи строј пута (насипи; усеци; засеци; објекти, постројења и уређаји за одводњавање пута и заштиту пута од површинских и подземних вода и сл.);

– горњи строј пута (коловозна конструкција; ивичне траке, односно ивичњаци; риголе; банкине; берме; разделне траке и сл.);

2) путне објекте (мостови, надвожњаци, подвожњаци, вијадукти, аквадукти, пропусти, тунели, галерије, потпорни и обложни зидови и сл.); 


3) прикључке;

4) тротоаре, пешачке и бициклистичке стазе које прате коловоз пута;

5) земљишни појас; 


6) ваздушни простор изнад коловоза у висини од најмање седам метара, са слободним простором у висини од најмање 4,5 метара од највише тачке коловоза, а за аутопут у висини од најмање 4,75 метара од највише тачке коловоза; 


7) објекте за потребе пута (путне базе; наплатне станице; контролне станице; саобраћајне површине аутобуских стајалишта; паркиралишта; одморишта; зелене површине и сл.);

8) саобраћајну сигнализацију;

9) опрему пута (све врсте заштитних ограда; смерокази; инсталације расвете и расвета за потребе саобраћаја; уређаји за евиденцију саобраћаја и сл.) и 


10) објекте и опрему за заштиту пута, саобраћаја и околине (снегобрани; ветробрани; заштита од осулина; заштита од буке и других штетних утицаја на околину и сл.).



Јавни пут, поред елемената из става 1. овог члана, обухвата и станице за 
снабдевање моторних возила горивом, осим у погледу примене пореских прописа.*

Државни пут, поред елемената из става 1. овог члана, обухвата и објекте, уређаје и опрему за управљање саобраћајем. 


 

*Службени гласник 
РС, број 104/2013

 

Члан 5.

Према значају саобраћајног повезивања јавни путеви се деле на:

1) државне путеве I реда (саобраћајно повезују територију државе са мрежом европских путева, односно део су мреже европских путева, територију државе са територијом суседних држава, целокупну територију државе, као и привредно значајна насеља на територији државе);

2) државне путеве II реда (саобраћајно повезују подручје два или више округа или подручје округа);

3) општинске путеве (саобраћајно повезују територију општине, односно града, као и територију општине, односно града са мрежом државних путева), и

4) улице (саобраћајно повезују делове насеља).

Влада Републике Србије (у даљем тексту: Влада) прописује критеријуме за категоризацију државних путева.

На основу критеријума из става 2. овог члана Влада доноси акт о категоризацији државних путева.

Скупштина општине, односно скупштина града, прописује критеријуме за категоризацију општинских путева и улица.

На основу критеријума из става 4. овог члана скупштина општине, односно скупштина града, доноси акт о категоризацији општинских путева и улица. 


 

Члан 6.

Према положају у простору и условима одвијања саобраћаја јавни путеви се деле на:

1) јавне путеве ван насеља и

2) јавне путеве у насељу. 


Јавни пут у насељу одређује се просторним и урбанистичким планом.

Коловозна конструкција улица које су истовремено делови државних или општинских путева који пролазе кроз насеља и саобраћајна сигнализација, осим светлосних саобраћајних знакова, сматрају се деловима тих путева.

Правац, односно промену правца државног пута, који пролази кроз насеље, одређује скупштина општине, односно скупштина града, по претходно прибављеној сагласности министарства надлежног за послове саобраћаја (у даљем тексту: Министарство).

Промена правца државног пута у насељу може да се врши ако нови правац државног пута испуњава, по својим техничким карактеристикама, услове који се захтевају за ту категорију пута. 


Одлука скупштине општине, односно скупштине града о правцу, односно промени правца државног пута који пролази кроз насеље донета без сагласности из става 4. овог члана, ништава је. 


Правац општинског пута у насељу одређује скупштина општине, односно скупштина града. 


 

 

II. УПРАВЉАЊЕ ЈАВНИМ ПУТЕВИМА 


 

Члан 7.

Управљање јавним путем у смислу овог закона јесте: коришћење јавног пута (организовање и контрола наплате накнада за употребу јавног пута, вршење јавних овлашћења и сл.); заштита јавног пута; вршење инвеститорске функције на изградњи и реконструкцији јавног пута; организовање и обављање стручних послова на изградњи, реконструкцији, одржавању и заштити јавног пута; уступање радова на одржавању јавног пута; организовање стручног надзора над изградњом, реконструкцијом, одржавањем и заштитом јавног пута; планирање изградње, реконструкције, одржавања и заштите јавног пута; означавање јавног пута и вођење евиденције о јавним путевима и о саобраћајно-техничким подацима за те путеве.

Управљање државним путем, поред послова из става 1. овог члана, обухвата и управљање саобраћајем и организовање и обављање бројања возила на државном путу.

Управљање државним путем је делатност од општег интереса. 


 

Члан 8.

Делатност управљања државним путевима обавља јавно предузеће које оснива Влада (у даљем тексту: Јавно предузеће).

Делатност управљања државним путевима може да обавља и привредно друштво, односно друго правно лице или предузетник, под условима и на начин утврђен законом којим се уређује обављање делатности од општег интереса. 


 

Члан 9.

Јавно предузеће прописује методологију бројања возила и вођења података о пребројаним возилима на државном путу.

Јавно предузеће доноси средњорочни план изградње и реконструкције, одржавања и заштите државних путева и годишњи програм радова на одржавању, заштити, изградњи и реконструкцији државних путева, уз сагласност Владе. 


 

Члан 10.

Јавно предузеће дужно је да организује наплату путарине тако да се обезбеди проток возила без неопходног застоја.

Јавно предузеће дужно је да обезбеди управљање саобраћајем на државним путевима у складу са прописима којима се уређује безбедност саобраћаја на путевима.

Управљање саобраћајем обезбеђује се употребом:

1) телекомуникационих, електронских и стационарних уређаја за праћење, контролу, безбедност и регулисање саобраћаја, контролу стања коловоза и за даљинско обавештавање и упозоравање; 


2) објеката и уређаја за наплату путарине; 


3) вентилационих и сигурносних уређаја у тунелима; 


4) објеката и уређаја за заштиту јавног пута и 


5) објеката и уређаја за заштиту окружења јавног пута. 


 

Члан 11.

Управљач јавног пута дужан је да означава и води евиденције о јавним путевима и о саобраћајно-техничким и другим подацима за те путеве.

Министар надлежан за послове саобраћаја (у даљем тексту: Министар) прописује: 


1) начин означавања јавних путева;

2) врсту и садржину евиденција, начин вођења евиденција, начин прикупљања, односно обнављања података, као и услове коришћења података из евиденција о јавним путевима. 


 

           Члан 12.       


Део државног или општинског пута који по изградњи или реконструкцији не припада изграђеном или реконструисаном државном или општинском путу, не сматра се делом тог пута.

Ако се део државног пута из става 1. овог члана и даље користи за саобраћај, извршиће се његова прекатегоризација. 


Ако се део државног пута из става 1. овог члана не користи за саобраћај, о начину и условима коришћења земљишта на коме се налази тај пут одлучиће управљач јавног пута у року од три месеца од дана престанка коришћења пута за саобраћај. 


 

Члан 13.

Управљач јавног пута дужан је да у року од 15 дана од дана достављања употребне дозволе, поднесе захтев за упис права коришћења на јавном путу, као и права службености и других права одређених законом која се установљавају на јавном путу у корист других лица у јавне књиге и званичне евиденције у које се уписују права на непокретности.

Управљач јавног пута, односно лице у чију корист је установљено неко од права из става 1. овог члана, дужно је да у року од 15 дана од дана настанка промена на установљеним правима, заснованих на законом прописаном правном основу, поднесе захтев за упис промене, односно брисање података, у јавне књиге и званичне евиденције у које се уписују права на непокретности. 


 

Члан 14.

Управљачу јавног пута поверава се вршење јавних овлашћења која се односе на издавање:

1) сагласности за изградњу, односно реконструкцију прикључка на јавни пут;

2) сагласности за грађење, односно постављање водовода, канализације, топловода, железничке пруге и других сличних објеката, као и телекомуникационих и електро водова, инсталација, постројења и сл. на јавном путу;

3) сагласности за грађење, односно постављање водовода, канализације, топловода, железничке пруге и других сличних објеката, као и телекомуникационих и електро водова, инсталација, постројења и сл. у заштитном појасу јавног пута;

4) сагласности за измену саобраћајних површина пратећих садржаја јавног пута;

5) сагласности за одржавање спортске или друге манифестације на јавном путу;

6) посебне дозволе за обављање ванредног превоза на јавном путу и

7) одобрења за постављање рекламних табли, рекламних паноа, уређаја за сликовно или звучно обавештавање или оглашавање на јавном путу, односно поред тог пута.

Акти из става 1. овог члана морају да садрже саобраћајно-техничке услове.

Управљач јавног пута дужан је да одлучи по захтеву за издавање сагласности, дозволе и одобрења из става 1. овог члана у року од осам дана од дана подношења захтева. 


Против аката из става 1. овог члана може се изјавити жалба Министарству, односно надлежном органу општине или града, у року од осам дана од дана достављања тог акта.

Управљач јавног пута дужан је да о актима донетим у вршењу јавних овлашћења води евиденцију. 


 

Члан 15.

Управљач јавног 
пута дужан је да обезбеди трајно, непрекидно и квалитетно одржавање и заштиту 
јавног пута и да обезбеди несметано и безбедно одвијање саобраћаја на њему.

Управљач јавног 
пута одговара за штету која настане корисницима јавног пута због пропуштања 
благовременог обављања појединих радова на редовном одржавању јавног пута 
прописаних овим законом, односно због извођења тих радова супротно прописаним 
техничким условима и начину њиховог извођења. 

  

III. ФИНАНСИРАЊЕ 
ЈАВНИХ ПУТЕВА 

 

Члан 16.*

Финансирање 
изградње и реконструкције, одржавања и заштите јавног пута обезбеђује се из:*

1. накнада за 
употребу јавног пута;*

2. буџета 
Републике Србије;*

3. финансијских 
кредита;*

4. улагања 
домаћих и страних лица и*

5. других извора 
у складу са законом.*

 

*Службени 
гласник РС, број 
101/2011
 

Члан 17.

За употребу јавног пута плаћају се накнаде, и то:


1) 
брисана је (види 
члан 1. Закона - 93/2012-30)

2) 
брисана је 
(види члан 1. Закона - 93/2012-30)

3) накнада за ванредни превоз;

4) накнада за постављање рекламних табли, рекламних паноа, уређаја за сликовно или звучно обавештавање или оглашавање на 
државном* путу, односно на другом земљишту које користи управљач 
државног* пута, у складу са прописима;

5) посебна накнада за употребу јавног пута, његовог дела или путног објекта (у даљем тексту: путарина);

6) 
брисана је 
(види члан 1. Закона - 93/2012-30)

7) накнада за закуп делова земљишног појаса јавног пута;

8) накнада за закуп другог земљишта које користи управљач јавног пута;

9) 
брисана је 
(види члан 1. Закона - 93/2012-30)

10) накнада за постављање водовода, канализације, електричних, телефонских и телеграфских водова и сл. на јавном путу;

11) 
брисана је 
(види члан 1. Закона - 93/2012-30)

12) годишња накнада за коришћење комерцијалних објеката којима је омогућен приступ са јавног пута, и 


13) накнада за употребу државног пута за возила регистрована у иностранству. 


Висину накнада из става 1. овог 
члана за државни пут утврђује управљач државног пута уз сагласност Владе, а за 
општински пут и улицу управљач општинског пута и улице уз сагласност скупштине 
општине, односно скупштине града.*

 

*Службени 
гласник РС, број 
93/2012

 

Члан 18.


Брисан је (види члан 2. Закона - 93/2012-30)

 

Члан 
19.


Брисан је (види члан 2. Закона - 101/2011-270)

 

Члан 20.

Наплату накнаде из члана 17. тачка 13) овог закона организује Јавно предузеће на граничним прелазима одређеним прописима. 


 

Члан 21.


Брисан је ранији став 1. (види члан 3. Закона - 93/2012-30)

Средства од наплаћене накнаде из члана 17. 
* овог закона за употребу државних путева приход су Јавног предузећа, а средства наплаћена од тих накнада за употребу општинских путева и улица приход су управљача тих путева и улица. 


 

*Службени 
гласник РС, број 
93/2012

 

Члан 22.

Средства од наплаћених накнада из члана 17. овог закона користе се за изградњу, реконструкцију, одржавање и заштиту јавних путева, као и за трошкове коришћења и отплату кредита за наведене намене. 


 

Члан 23.


Брисан је (види члан 4. Закона - 93/2012-30)

 

Члан 24.

Накнада из члана 17. 
тачка 5)* овог закона не плаћа се за моторна возила:

1) полиције;

2) Војске Србије и Црне Горе;

3) хитне помоћи;

4) под пратњом (возилима под пратњом сматрају се возила којима је додељена пратња припадника полиције или војне полиције) и посебним возилима (возилима снабдевеним уређајима за давање светлосних и звучних знакова и то за време док ти знакови трају);

5) професионалних ватрогасних јединица, добровољних ватрогасних друштава и ватрогасних јединица правних лица која имају ватрогасну службу организовану по прописима о заштити од пожара;

6) особа са инвалидитетом и

7) организација које окупљају особе са инвалидитетом. 


 

*Службени 
гласник РС, број 
104/2013

 

Члан 25.

Накнада из члана 17. тачка 5)* овог закона не плаћа се, по одобрењу Јавног предузећа, за моторна возила:

1) републичке инспекције за државне путеве и републичке инспекције за друмски саобраћај;

2) привредних друштава, предузећа и других правних лица, односно предузетника који обављају послове одржавања и заштите јавног пута за чије коришћење се плаћа путарина;

3) која су у функцији организовања и наплате путарине и

4) за превоз лица и материјалних добара у оквиру домаћих или међународних хуманитарних акција. 


За возила из става 1. тачка 4. овог закона дозвола се издаје појединачном возилу за појединачну вожњу. 


 

*Службени 
гласник РС, број 
104/2013 

 

Члан 26.

У погледу наплате накнада утврђених овим законом, контроле, камате, повраћаја, застарелости, казне и осталог што није уређено овим законом, примењиваће се одредбе закона којим се уређује порески поступак и пореска администрација. 


 

 

IV. ЗАШТИТА ЈАВНИХ ПУТЕВА 


 

Члан 27.

Ради спречавања угрожавања стабилности јавног пута и обезбеђивања услова за несметано одвијање саобраћаја и режим саобраћаја на јавном путу, носилац права службености на јавном путу, као и других права у складу са законом, може да изводи радове на јавном путу (грађење, односно постављање водовода, канализације, топловода, железничке пруге и других сличних објеката, као и телекомуникационих и електро водова, инсталација, постројења и сл.) само ако је за извођење тих радова прибавио сагласност управљача јавног пута. 


 

Члан 28.

У заштитном појасу поред јавног пута ван насеља, забрањена је изградња грађевинских или других објеката, као и постављање постројења, уређаја и инсталација, осим изградње саобраћајних површина пратећих садржаја јавног пута, као и постројења, уређаја и инсталација који служе потребама јавног пута и саобраћаја на јавном путу. 


У заштитном појасу из става 1. овог члана може да се гради, односно поставља, водовод, канализација, топловод, железничка пруга и други сличан објекат, као и телекомуникационе и електро водове, инсталације, постројења и сл., по претходно прибављеној сагласности управљача јавног пута која садржи саобраћајно-техничке услове.

Управљач јавног пута дужан је да обезбеди контролу извођења радова из става 2. овог члана. 


 

Члан 29.

Заштитни појас, са сваке стране јавног пута, има следеће ширине:

1) државни путеви I реда 


    – аутопутеви 40 метара

2) остали државни путеви I реда 20 метара

3) државни путеви II реда 10 метара

4) општински путеви 5 метара



Изузетно од става 1. тач. 1)–3) овог члана, заштитни појас може бити и веће 
ширине ако је планским документом предвиђена изградња станице за снабдевање 
моторних возила горивом.*

Одредбе става 1. овог члана, у погледу ширина заштитног појаса, примењују се и у насељима, осим ако је другачије одређено просторним, односно урбанистичким планом. 


 

*Службени гласник 
РС, број 104/2013

 

Члан 30.

Изградња објеката у појасу контролисане изградње дозвољена је на основу донетих просторних и урбанистичких планова који обухватају тај појас.

У појасу из става 1. овог члана забрањено је отварање рудника, каменолома и депонија отпада и смећа. 


 

Члан 31.

Ограде, дрвеће и засади поред јавних путева подижу се тако да не ометају прегледност јавног пута и не угрожавају безбедност саобраћаја. 


 

Члан 32.

Забрањено је укрштање државног пута I реда са железничком пругом у истом нивоу. 


 

Члан 33.

На раскрсници јавног пута са другим путем и укрштања јавног пута са железничком пругом у истом нивоу, морају се обезбедити зоне потребне прегледности у складу са прописима. 


У зонама потребне прегледности забрањено је подизати засаде, ограде и дрвеће, остављати предмете и материјале, постављати постројења и уређаје и градити објекте, односно вршити друге радње које ометају прегледност јавног пута.

Власник, односно непосредни држалац земљишта, које се налази у зони потребне прегледности, дужан је да, на захтев управљача јавног пута, уклони засаде, ограде, дрвеће, предмете, материјале, постројења, уређаје и објекте из става 2. овог члана, у циљу обезбеђења прегледности пута.

Лица из става 3. овог члана имају право на накнаду штете због ограничења коришћења земљишта у зони потребне прегледности, коју плаћа управљач јавног пута. 


 

Члан 34.

Лице које управља објектом, постројењем, уређајем, инсталацијом и водовима, уграђеним у јавни пут, дужно је да одржава тај објекат, постројење, уређај, инсталацију и вод, на начин којим се не оштећује јавни пут, односно не угрожава безбедност саобраћаја или не омета одржавање јавног пута.

У случају оштећења, односно квара, објеката, постројења, уређаја, инсталација или водова из става 1. овог члана лице које управља тим објектима дужно је да без одлагања приступи отклањању оштећења, односно квара и истовремено о предузетим радовима без одлагања обавести управљача јавног пута.

Лице из става 1. овог члана, отклањању оштећења, односно квара, којим се не оштећује јавни пут или не угрожава безбедност саобраћаја, приступа по претходно прибављеној сагласности управљача јавног пута.

Трошкове извођења радова из ст. 2. и 3. овог члана, као и трошкове извођења радова на враћању јавног пута у првобитно стање сноси лице из става 1. овог члана. 


 

Члан 35.

Ради несметаног и безбедног одвијања саобраћаја и заштите државног пута од оштећења, на местима на којима се окупљају грађани у великом броју (спортски стадиони, сајмишта, школе, јавни локали и сл.) или на местима која се користе за држање стоке у већем броју (пашњаци, ергеле и сл.), а која се налазе поред државног пута са великом густином саобраћаја, подиже се одговарајућа ограда којом се одваја то место од државног пута.

Подизањем ограде из става 1. овог члана не може се умањити прегледност на државном путу.

Јавно предузеће утврђује потребу подизања ограде из става 1. овог члана и одређује услове и начин њеног подизања и одржавања. 


Ограде су дужни да подигну и одржавају власници или непосредни држаоци земљишта или објеката из става 1. овог члана.

Ако власници или непосредни држаоци земљишта или објеката не подигну или не одржавају ограде, подизање, односно одржавање извршиће Јавно предузеће о њиховом трошку. 


 

Члан 36.

Забрањено је остављање грађевинског и другог материјала поред јавног пута, ако се тиме умањује прегледност на јавном путу. 


 

Члан 37.

Прикључак прилазног пута на јавни пут може се градити уз сагласност управљача јавног пута.

Раскрсница или укрштај општинског, односно некатегорисаног пута, као и улице, са државним путем, односно прикључак на државни пут може се градити уз сагласност Јавног предузећа. 


Сагласност из става 2. овог члана садржи нарочито: посебне услове изградње; потребну саобраћајну сигнализацију; опрему.

Ако посебни услови предвиђени у сагласности из става 2. овог члана, захтевају грађење нових саобраћајних трака, острва за одвајање саобраћајних трака, семафоризацију и расвету на државном путу, одобрење за изградњу раскрснице, укрштаја или прикључка из става 2. овог члана, издаје Министарство.

Одобрење из става 4. овог члана, за изградњу раскрснице, укрштаја или прикључка, издато без претходно прибављене сагласности из става 2. овог члана, ништаво је. 


Јавно предузеће издаће сагласност из става 2. овог члана ако утврди да су кумулативно испуњени услови и то ако:

1) није могуће извршити повезивање општинског, односно некатегорисаног пута, као и улице, са општинским, односно некатегорисаним путем, као и улицом који већ имају изведену раскрсницу, укрштај или прикључак на државни пут;

2) раскрсница, укрштај или прикључак из става 2. овог члана не смањују капацитет и проточност саобраћаја на државном путу и 


3) раскрсница, укрштај или прикључак из става 2. овог члана немају штетне последице за несметано и безбедно одвијање саобраћаја на државном путу. 


Инвеститор изградње раскрснице, укрштаја или прикључка из става 2. овог члана сноси трошкове изградње и трошкове постављања саобраћајне сигнализације и опреме изграђене раскрснице, укрштаја или прикључка.

Техничком прегледу изграђене раскрснице, укрштаја или прикључка на државни пут, присуствује овлашћени представник Јавног предузећа. 


 

Члан 38.

Земљани пут који се укршта или прикључује на јавни пут мора се изградити са тврдом подлогом или са истим коловозним застором као и јавни пут са којим се укршта, односно на који се прикључује, у ширини од најмање пет метара и у дужини од најмање 40 метара за државни пут I реда, 20 метара за државни пут II реда и 10 метара за општински пут, рачунајући од ивице коловоза јавног пута.

Прилазни пут који се прикључује на јавни пут мора се изградити на начин прописан у ставу 1. овог члана.

Трошкове изградње из ст. 1. и 2. овог члана сноси инвеститор изградње земљаног, односно прилазног пута, у ширини и дужинама из става 1. овог члана.

Ако приликом изградње или реконструкције јавни пут из става 1. овог члана пресеца земљани пут, трошкове изградње земљаног пута са тврдом подлогом или истим коловозним застором као и јавни пут са којим се укршта, односно на који се прикључује, сноси инвеститор радова на изградњи, односно реконструкцији јавног пута. 


 

Члан 39.

Јавно предузеће дужно је да приликом реконструкције државног пута смањи број раскрсница или прикључака општинског или некатегорисаног пута на државни пут, на најмањи могући број, а у циљу повећања капацитета и повећања нивоа безбедности саобраћаја на државном путу. 


 

Члан 40.

За измену саобраћајних површина пратећих садржаја јавног пута потребно је прибавити сагласност управљача јавног пута. 


 

Члан 41.

Сусед јавног пута дужан је да омогући слободно отицање воде и одлагање снега са јавног пута на његово земљиште, уз накнаду проузроковане штете.

Сусед јавног пута дужан је да омогући прилаз јавном путу или путном објекту ради извођења радова на одржавању јавног пута или путног објекта, уз накнаду проузроковане штете.

Управљач јавног пута дужан је да закључи уговор са суседом јавног пута да на суседовом земљишту изгради одводне канале и друге уређаје за одвођење воде од трупа пута као и да постави привремене или сталне уређаје и регулације, односно подигне засаде, за заштиту јавног пута и саобраћаја на њему од снежних лавина, сметова, буке, заслепљујућих ефеката и других штетних утицаја, ако се исти не могу изградити, поставити, односно подићи на јавном путу.

Одредбе ст. 1. до 3. овог члана сходно се примењују и на власнике, односно непосредне држаоце земљишта, у случају када се њихово земљиште користи у исте сврхе. 


 

Члан 42.

Ради заштите јавног пута од спирања и одроњавања, управљач јавног пута, дужан је, ако природа земљишта допушта, да косине усека, засека и насипа, као и земљишни појас озелени травом, украсним шибљем и другим растињем тако да се не омета прегледност на јавном путу.

Засади из става 1. овог члана морају се уредно одржавати и обнављати. 


 

Члан 43.

Рекламне табле, рекламни панои, уређаји за сликовно или звучно обавештавање или оглашавање (у даљем тексту: натписи), могу се постављати на државном путу, односно поред тог пута на удаљености од седам метара, односно на општинском путу и поред тог пута на удаљености од пет метара, мерено са спољне стране од ивице коловоза.

Постављање натписа врши се на основу одобрења које издаје управљач јавног пута. 


Забрањено је постављање натписа у појасу ширине 60 метара поред аутопута.

Натписе је дужно да одржава лице које је захтевало њихово постављање. 


 

Члан 44.

На јавном путу забрањено је нарочито: 


1) привремено или трајно заузимање пута;

2) извођење радова на јавном путу који нису у вези са изградњом, реконструкцијом, одржавањем и заштитом пута;

3) извођење радова носилаца права службености и других права установљених на путу, којима се оштећује јавни пут или угрожава несметано и безбедно одвијање саобраћаја;

4) испуштање вода, отпадних вода и других течности на пут;

5) спречавање отицања вода са пута, а посебно из путног јарка и из пропуста кроз труп пута и спречавање даљег отицања вода ка њиховим реципиентима;

6) просипање, остављање или бацање материјала, предмета и смећа на пут;

7) замашћивање пута мазивима или другим сличним материјама;

8) постављање и коришћење светла или других светлосних уређаја на путу и поред пута, којима се омета одвијање саобраћаја на путу;

9) орање и извођење других пољопривредних радова на банкинама, косинама и земљишном појасу;

10) вучење предмета, материјала, оруђа и других врста терета по путу (греде, балвани, гране, камени блокови, плугови, дрљаче и сл.);

11) спуштање низ косине засека, усека и насипа пута, дрвене грађе, дрва за огрев, камења и другог материјала;

12) паљење траве и другог растиња на путу, као и отпадних предмета и материјала; 


13) наношење блата са прилазног пута на јавни пут;

14) пуштање стоке на пут без надзора, напасање и напајање стоке на путу;

15) окретање запреге, трактора, плуга и других пољопривредних машина и оруђа на путу;

16) кочење запрежних возила спречавањем окретања точкова;

17) укључивање возила на пут и искључивање са пута ван прикључка или укрштаја и наношење блата на пут;

18) заустављање или остављање возила којим се омета коришћење пута; 


19) свако чињење којим се оштећује или би се могао оштетити пут или ометати одвијање саобраћаја на путу. 


 

Члан 45.

Управљач јавног пута дужан је да у обављању послова заштите јавног пута, свакодневно спроводи активности на утврђивању заузећа јавног пута, бесправног извођења радова на јавном путу и у заштитном појасу и свих других чињења којима се битно оштећује, или би се могао оштетити јавни пут или ометати одвијање саобраћаја на јавном путу.

Управљач јавног пута, у случајевима из става 1. овог члана, дужан је да, без одлагања, поднесе писмени захтев који се заснива на тачном, потпуном и одређеном чињеничном стању надлежној инспекцији за јавне путеве, ради предузимања инспекцијских мера, уз који је дужан да достави ситуациони план издат од надлежног органа, односно овлашћеног лица, у случајевима када је тај план подесно доказно средство за утврђивање чињеничног стања. 


 

Члан 46.

Управљач јавног пута покреће поступак код Министарства или општинског односно градског органа надлежног за послове саобраћаја за ограничавање коришћења јавног пута, ако је јавни пут у таквом стању да:

1) саобраћај није могућ или је могућ саобраћај појединих врста возила;

2) саобраћај појединих врста возила може бити штетан за јавни пут и 


3) то захтевају основани разлози који се односе на заштиту јавног пута и безбедност саобраћаја.

Истовремено са покретањем поступка из става 1. овог члана, управљач јавног пута предузима мере обезбеђења јавног пута постављањем припадајуће саобраћајне сигнализације и о предузетим мерама обавештава министарство надлежно за унутрашње послове и јавност путем средстава јавног информисања. 


 

Члан 47.

Моторна и прикључна возила која саобраћају на јавним путевима, осим возила са гусеницима, морају имати точкове са пнеуматицима.

Возило са гусеницама може саобраћати на јавном путу са савременим коловозним застором, ако су гусенице заштићене облогом са равним површинама или другим одговарајућим облогама.

Возила Војске Србије и Црне Горе не морају да испуњавају услове из става 2. овог члана, а управљач јавног пута има право на накнаду штете која је тиме проузрокована.

Запрежна возила са укупном масом преко три тоне могу саобраћати на јавном путу ако имају точкове са пнеуматицима. 


 

Члан 48.

Превоз возилом које само или са теретом премашује прописима дозвољено осовинско оптерећење, укупну масу, ширину, дужину или висину, сматра се ванредним превозом у смислу овог закона.

Ванредни превоз, у превозу у друмском саобраћају на територији Републике Србије, односно у међународном превозу у друмском саобраћају, може се обављати на јавним путевима на основу посебне дозволе коју издаје управљач јавног пута за сваки појединачни превоз 


или за више превоза*, којом се одређују начин и услови превоза, као и износ накнаде за ванредни превоз. 


О издатим дозволама из става 2. овог члана управљач јавног пута писмено обавештава министарство надлежно за унутрашње послове, министарство надлежно за послове саобраћаја, односно надлежни орган општине или града, као и лице које врши послове на одржавању јавних путева на којима ће се обавити ванредни превоз.

Ванредни превоз може да се обавља на јавном путу без издате дозволе из става 2. овог члана, ако се тај превоз обавља ради интервенције приликом елементарних и других непогода, као и за потребе одбране земље.

Лице које обавља ванредни превоз из става 4. овог члана дужно је да пре почетка обављања ванредног превоза, обављање тог превоза усклади са управљачем јавног пута. 


Лице из става 5. овог члана које обавља ванредни превоз из става 4. овог члана дужно је да о обављању тог превоза обавести министарство надлежно за унутрашње послове. 




Министар доноси пропис о условима које мора да испуни подносилац захтева за 
издавање дозволе, условима и начину издавања дозволе, о врстама дозвола, 
роковима важења дозвола, као и о садржају и изгледу обрасца дозволе за обављање 
ванредног превоза.*

 

*Службени гласник 
РС, број 104/2013

 

Члан 49.

Контролу ванредног превоза, као и контролу највећих дозвољених осовинских оптерећења, укупне масе и димензија возила, која саобраћају на јавном путу, врши овлашћено службено лице министарства надлежног за унутрашње послове, овлашћено лице министарства надлежног за послове саобраћаја, односно овлашћено лице општинског, односно градског органа надлежног за послове саобраћаја.

Возило којим се обавља ванредни превоз без посебне дозволе из члана 48. став 2. овог закона, искључује из саобраћаја на јавном путу овлашћено лице из става 1. овог члана и одређује место паркирања возила до прибављања посебне дозволе.

За време трајања искључења из саобраћаја, забрањено је коришћење возила које је у вршењу контроле искључено из саобраћаја. 


 

Члан 50.

Лице које обавља ванредни превоз дужно је да тај превоз обавља у складу дозволом из члана 48. став 2. овог закона.

Лице које обавља ванредни превоз дужно је да надокнади штету управљачу јавног пута причињену обављањем ванредног превоза на јавном путу. 


 

Члан 51.

Привремено или трајно учешће теретних возила са више од 50% у свим извршеним превозима терета на одређеном јавном путу или његовом делу за потребе лица које изводи радове на изградњи или реконструкцији или обавља привредну делатност чија природа захтева тако извршене превозе (експлоатација камена, минерала, угља, дрвета и сл.), сматра се прекомерним коришћењем тог јавног пута, односно његовог дела у смислу овог закона. 


Учешће теретних возила лица које изводи радове, односно обавља привредну делатност из става 1. овог члана, утврђује управљач јавног пута на основу просечног годишњег дневног саобраћаја теретних возила носивости више од 11,5 тона и то најмање четвороструким бројањем саобраћаја на изворној – циљној локацији.

Лице из става 1. овог члана дужно је да надокнади штету управљачу јавног пута, причињену грубом непажњом. 


 

Члан 52.

Возило које се онеспособи за даљу вожњу, као и терет који је пао са возила, ималац возила, односно терета дужан је да уклони са трупа јавног пута одмах, а најкасније у року од два часа од тренутка онеспособљавања возила, односно падања терета. 


Ако ималац возила или терета не изврши уклањање у року из става 1. овог члана, уклањање ће извршити управљач јавног пута најкасније у року од 12 часова од тренутка онеспособљавања возила, односно падања терета о трошку имаоца возила, односно терета. 


Возило које се онеспособи за даљу вожњу, као и терет који је пао са возила ималац возила, односно терета дужан је да уклони са земљишног појаса јавног пута одмах, а најкасније у року од 12 часова од тренутка онеспособљавања возила, односно падања терета о трошку имаоца возила, односно терета. 


Ако ималац возила или терета уклањање не изврши у року из става 3. овог члана, уклањање ће извршити управљач јавног пута најкасније у року од 24 часа од тренутка онеспособљавања возила, односно падања терета о трошку имаоца возила, односно терета. 


Уклањање возила, односно терета, са трупа или земљишног појаса јавног пута из ст. 1. до 4. овог члана мора се извршити тако да се не нанесе штета јавном путу.

Уклањање заустављеног или остављеног возила којим се омета коришћење државног пута, извршиће се на начин прописан одредбама ст. 1. до 5. овог члана.

Уклањање заустављеног или остављеног возила којим се омета коришћење општинског пута и улице, уређује и обезбеђује општина, односно град. 


 

Члан 53.

Орган који је, у смислу закона којим се уређује безбедност саобраћаја на путевима, надлежан за техничко регулисање саобраћаја (у даљем тексту: орган надлежан за техничко регулисање саобраћаја), може забранити саобраћај или саобраћај одређене врсте возила на јавном путу, његовом делу или путном објекту, осим на аутопуту, ако то захтева одржавање спортске или друге манифестације, под условом да је могуће преусмеравање саобраћаја на друге јавне путеве, по претходно прибављеној сагласности управљача јавног пута на коме се захтева одржавање спортске или друге манифестације.

О забрани саобраћаја из става 1. овог члана, орган надлежан за техничко регулисање саобраћаја, дужан је да обавести орган надлежан за унутрашње послове и управљача јавног пута на коме ће се одржати спортска или друга манифестација.

Управљач јавног пута дужан је да о забрани саобраћаја из става 1. овог члана, благовремено обавести јавност путем средстава јавног информисања или на други уобичајени начин и предузме потребне мере обезбеђења.

Организатор спортске или друге манифестације сноси трошкове забране саобраћаја, преусмеравања саобраћаја и обавештавања јавности и предузетих мера обезбеђења. 


 

Члан 54.

Управљач јавног пута дужан је да благовремено и на погодан начин обавештава јавност и кориснике јавних путева о стању и проходности тих путева, а у случају ограничења, обуставе и забране саобраћаја на јавном путу, у року од 48 часова пре почетка примене наведених мера. 


 

Члан 55.

Управљач јавног пута поставља, замењује, допуњује и обнавља саобраћајну сигнализацију, опрему пута и објекте и опрему за заштиту пута, саобраћаја и околине, на основу решења о техничком регулисању саобраћаја које издаје Министарство, или општински, односно градски орган надлежан за послове саобраћаја.

Управљач јавног пута дужан је да редовно чисти саобраћајну сигнализацију и опрему пута. 


 

Члан 56.

Орган надлежан за техничко регулисање саобраћаја на јавном путу, забраниће саобраћај или саобраћај одређене врсте возила, на јавном путу, његовом делу или путном објекту, на предлог управљача јавног пута, у следећим случајевима:

1) ако се јавни пут налази у таквом стању да се на њему не може одвијати саобраћај или се не може одвијати саобраћај одређене врсте возила;

2) ако би учешће одређених врста возила у саобраћају наносило штету јавном путу, његовом делу или путном објекту;

3) ако то захтева извођење радова на реконструкцији и одржавању јавног пута и

4) ако то захтевају други разлози заштите јавног пута и безбедности саобраћаја на јавном путу.

Општа забрана саобраћаја на јавном путу, његовом делу или путном објекту, може бити привремена, а забрана саобраћаја за одређене врсте возила на јавном путу, његовом делу или путном објекту, може бити привремена или стална. 


 

 

V. ОДРЖАВАЊЕ ЈАВНИХ ПУТЕВА 


 

Члан 57.

Одржавањем јавног пута у смислу овог закона сматрају се радови којима се обезбеђује несметан и безбедан саобраћај и чува употребна вредност пута.

Управљач јавног пута дужан је да при извођењу радова из става 1. овог члана обезбеди несметан и безбедан саобраћај и очува употребну вредност пута.

Одржавање јавног пута обухвата редовно, периодично и ургентно одржавање. 


 

Члан 58. 


Радови на редовном одржавању јавног пута јесу нарочито:

1) преглед, утврђивање и оцена стања пута и путног објекта; 


2) местимично поправљање коловозне конструкције и осталих елемената трупа пута; 


3) чишћење коловоза и осталих елемената пута у границама земљишног појаса;

4) уређење банкина; 


5) уређење и очување косина насипа, усека и засека;

6) чишћење и уређење јаркова, ригола, пропуста и других делова система за одводњавање пута;

7) поправка путних објеката;

8) постављање, замењивање, допуњавање и обнављање саобраћајне сигнализације;

9) чишћење саобраћајне сигнализације; 


10) постављање, замењивање, допуњавање и обнављање опреме пута и објеката и опреме за заштиту пута, саобраћаја и околине; 


11) чишћење опреме пута и објеката и опреме за заштиту пута, саобраћаја и околине;

12) кошење траве и уређивање зелених површина на путу и земљишном појасу;

13) чишћење снега и леда са коловоза јавног пута и саобраћајних површина аутобуских стајалишта, паркиралишта, банкина, ригола. 


 

Члан 59.

Радови на периодичном одржавању јавног пута обухватају: ојачање коловозне конструкције, рехабилитацију и појачано одржавање.

Радови на ојачању коловозне конструкције јесу нарочито:

1) постављање шљунчаног, односно туцаничког застора на неасфалтираним путевима;

2) обрада површине коловозног застора или заптивање;

3) наношење новог асфалтног слоја по целој ширини коловоза одређене носивости;

4) корекција облика постојећег застора или коловоза.

Радови на рехабилитацији јавног пута јесу нарочито:

1) селективно обнављање, замена и појачање дотрајалих коловозних застора и промена попречних нагиба коловоза на јавном путу, односно његовом делу;

2) замена сложених дилатационих справа, изолације, коловоза, ограда, сливника, лежишта, оштећених секундарних елемената и дотрајалих пешачких стаза на мостовима, надвожњацима, подвожњацима и вијадуктима; 


3) обнављање антикорозивне заштите челичних конструкција мостова, надвожњака, подвожњака и вијадуката;

4) замена деформисаних, дотрајалих и привремених пропуста за воду; 


5) постављање нове саобраћајне сигнализације на јавном путу, односно његовом делу.

Радови на појачаном одржавању јавног пута (побољшање јавног пута), јесу нарочито:

1) ублажавање појединих уздужних нагиба и исправка појединих кривина;

2) проширење коловозне конструкције, банкина и осталих елемената трупа пута на краћим деловима пута; 


3) проширење раскрсница у нивоу;

4) замена дренажних система и хидроизолације у тунелима и санација или замена тунелске облоге;

5) санирање клизишта и одрона;

6) санација и израда потпорних, обложних и порталних зидова;

7) замена или израда дренажног система за одводњавање подземних вода са јавног пута и путног објекта;

8) постављање нове опреме пута и нових објеката и опреме за заштиту пута, саобраћаја и околине на јавном путу, односно његовом делу.

Радови из ст. 2, 3. и 4. овог члана изводе се према техничкој документацији која се израђује у складу са овим законом, техничким прописима и стандардима и која садржи: општи део, пројектни задатак, технички опис, ситуациони план, уздужни профил, попречне профиле, детаље потребне за извођење радова, пројекат саобраћајне сигнализације и опреме, опис радова са предмером и предрачуном, пројекат регулисања саобраћаја за време извођења радова и техничку контролу техничке документације.

Техничку документацију из става 5. овог члана, пре почетка извођења радова на ојачању, рехабилитацији и појачаном одржавању јавног пута оверава Министарство за државне путеве, а за општинске путеве и улице општински односно градски орган надлежан за послове саобраћаја.

Овера из става 6. овог члана престаје да важи ако се радови не започну у року од годину дана од дана извршене овере.

Министарство, или општински, односно градски орган надлежан за послове саобраћаја, образује комисију за технички преглед изведених радова на периодичном одржавању јавног пута и издаје акт о пријему тих радова. 


 

Члан 60.

Радови на ургентном одржавању јавних путева обухватају радове условљене елементарним непогодама и ванредним околностима, у циљу обезбеђивања проходности пута и безбедног одвијања саобраћаја. 


 

Члан 61.

Министар доноси пропис о редовном, периодичном и ургентном одржавању државног пута којим се ближе уређују врсте радова, технички услови и начин извођења радова. 


Општински, односно градски орган надлежан за послове саобраћаја доноси пропис из става 1. овог члана за општинске путеве и улице. 


 

Члан 62.

Радови на одржавању јавног пута по правилу се изводе тако да се не забрањује саобраћај на јавном путу.

У случају да се радови из става 1. овог члана не могу извести без забране саобраћаја на јавном путу, Министарство, или општински, односно градски орган надлежан за послове саобраћаја, по претходно прибављеном мишљењу министарства надлежног за унутрашње послове, доноси решење о забрани саобраћаја, у којем утврђује којим ће се другим путем одвијати саобраћај и под којим условима уз сагласност управљача јавног пута на који се врши преусмеравање саобраћаја.

У случају забране саобраћаја из става 2. овог члана, управљач јавног пута на коме је забрањен саобраћај дужан је да путем средстава јавног информисања обавести јавност 48 часова пре почетка забране саобраћаја. 


 

Члан 63.

Јавно предузеће одржава коловозну конструкцију и саобраћајну сигнализацију, осим светлосних саобраћајних знакова, на делу државног пута који пролази кроз насеље, као саставни део државног пута, у ширини коловоза тог пута ван насеља.

Општина, односно град сноси сразмеран део трошкова за одржавање државног пута у насељу, ако је за потребе насеља пут изграђен са ширим коловозом него ван насеља.

Управљач општинског пута и улице одржава додатне елементе, објекте и опрему државног пута који су изграђени за потребе насеља. 


 

Члан 64.

Одржавање заједничких стубова и заједничких конструкција на мосту изграђеном за железничку инфраструктуру и јавни пут врши управљач железничке инфраструктуре у складу са техничким прописима и стандардима.

Трошкове одржавања заједничких стубова и конструкција на мосту из става 1. овог члана, сносе у једнаким износима управљач железничке инфраструктуре и управљач јавног пута. 


 

Члан 65.

У случају прекида саобраћаја због елементарних непогода управљач јавног пута поступа на основу посебног плана за отклањање последица од елементарних непогода. 


 

 

VI. ПОСЕБНИ УСЛОВИ ИЗГРАДЊЕ И РЕКОНСТРУКЦИЈЕ ЈАВНИХ ПУТЕВА 


 

Члан 66.

Изградња и реконструкција јавног пута врши се у складу са законом којим се уређује планирање и изградња и у складу са овим законом.

За изградњу и реконструкцију државног пута, поред идејног пројекта тог пута, израђују се и следећи идејни пројекти: трупа пута, путних објеката, прикључака, раскрсница, укрштаја, објеката за потребе пута, саобраћајне сигнализације и опреме пута.

Главни пројекат изградње и реконструкције државног пута садржи главне пројекте за све елементе прописане чланом 4. овог закона.

Министар ближе прописује садржину идејних пројеката за поједине елементе државног пута из става 2. овог члана. 


 

Члан 67.

Јавни пут мора да се изгради тако да има најмање две саобраћајне и две ивичне траке или ивичњаке у равни коловоза, а улица тротоар и уместо ивичних трака – ивичњаке.

Јавни пут мора да се изгради тако да буде оспособљен да поднесе осовинско оптерећење од најмање 11,5 тона по осовини.

Изузетно од одредбе става 2. овог члана, општински пут и улица мора бити оспособљена да поднесе осовинско оптерећење од најмање шест тона. 


 

Члан 68.

Аутопут мора да се изгради тако да испуњава следеће услове:

1) да има две физички одвојене коловозне траке, са најмање две саобраћајне траке за сваку коловозну траку, с тим што свака саобраћајна трака мора да буде широка најмање 3,75 метара, а да се, зависно од конфигурације терена, ширина саобраћајне траке може смањити до 3,50 метара;

2) да свака коловозна трака има посебну траку ширине 2,5 метра, за принудно заустављање возила дуж целе траке или дуж појединих њених делова на погодним растојањима, зависно од теренских услова, а у тунелима и галеријама може, уместо посебне траке, да на погодним местима има уређене просторе за принудно заустављање возила, и

3) да остали елементи пута (полупречник кривине, уздужни нагиб, ивичне траке и сл.) омогућавају брзину од најмање 130 км на час, а зависно од конфигурације терена брзину од најмање 100 км на час. 


 

Члан 69.

Остали државни путеви I реда морају се изградити тако да испуњавају следеће услове:

1) да саобраћајне траке буду широке најмање по 3,5 метра, с тим што се, зависно од конфигурације терена, густине и структуре саобраћаја, ширина саобраћајне траке може смањити до 3,25 метара;

2) да остали елементи пута (полупречник кривине, уздужни нагиб, ивична трака и сл.) омогућавају безбедан саобраћај за веће брзине, а најмање за брзину од 100 км на час, а изузетно 80 км на час на планинским превојима и другим неповољним планинским теренима и

3) да раскрснице буду изведене тако да се возила могу безбедно укључивати на пут и искључивати са пута. 


 

Члан 70.

Путни објекти јавног пута морају се изградити тако да ширина коловоза на путном објекту не сме да буде мања од ширине коловоза јавног пута.

Саобраћајна површина аутобуског стајалишта на јавном путу, осим улице, мора се изградити ван коловоза јавног пута. 


 

Члан 71.

Јавни пут ван насеља на коме је предвиђена велика густина саобраћаја мора се изградити тако да укрштање тог пута са другим јавним путем буде изграђено ван нивоа. 


 

Члан 72.

Државни пут I реда мора се изградити тако да, на деловима пута са већим уздужним нагибом има изграђену посебну саобраћајну траку за кретање спорих возила. 


 

Члан 73.

Техничком документацијом за изградњу јавних путева, осим улица, морају се предвидети, у складу са просторним плановима, места поред јавних путева за изградњу:

1) станица за снабдевање моторних возила горивом; 


2) аутосервиса и

3) објеката за привремени смештај онеспособљених возила, а за аутопутеве и државне путеве И реда и места за изградњу: 


1) ауто-база за пружање помоћи и информација учесницима у саобраћају;

2) угоститељских објеката;

3) туристичких објеката;

4) трговинских објеката и

5) спортско-рекреационих објеката. 


 

Члан 74. 


Инвеститор је дужан да, најмање 30 дана пре почетка радова на изградњи, односно, реконструкцији јавног пута или путног објекта о томе обавести јавност путем средстава јавног информисања или на други уобичајени начин.

Лица, који су имаоци и која су дужна да се старају о објектима, постројењима, уређајима, инсталацијама и водовима уграђеним у труп јавног пута и у земљишном појасу, односно у путном објекту (канализација, водовод, електричне, телекомуникационе инсталације и сл.), усклађују радове на истим са радовима на реконструкцији јавног пута.     


Инвеститор је дужан да, најмање 60 дана пре почетка радова из става 1. овог члана, писмено обавести лица из става 2. овог члана о почетку радова.

Лица из става 2. овог члана дужна су да при реконструкцији или извођењу других радова на јавном путу о свом трошку, а при изградњи јавног пута о трошку инвеститора јавног пута, изместе објекте, постројења, уређаје, инсталације и водове, или их прилагоде насталим променама.

У случају да лица из става 2. овог члана не изместе, односно не прилагоде објекте, постројења, уређаје, инсталације и водове до почетка извођења радова на изградњи, односно реконструкцији јавног пута или извођењу других радова на јавном путу, одговарају за штету која настане због неблаговременог отпочињања извођења тих радова. 


 

Члан 75.

Ако постојећи јавни пут, односно његов део, треба изместити због грађења другог објекта (железничка инфраструктура, рудник, каменолом, акумулационо језеро, аеродром и сл.), јавни пут, односно његов део који се измешта, мора бити изграђен са елементима који одговарају категорији тог пута.

Трошкове измештања јавног пута, односно његовог дела, из става 1. овог члана, сноси инвеститор објекта због чије изградње се врши измештање јавног пута, односно његовог дела, ако се другачије не споразумеју инвеститор и управљач јавног пута. 


 

Члан 76.

У случају укрштања јавног пута са железничком инфраструктуром због изградње јавног пута, односно железничке инфраструктуре, трошкове изградње надвожњака или подвожњака, сноси инвеститор изградње тог јавног пута, односно те железничке инфраструктуре. 


 

Члан 77.

Ако је укрштање са инфраструктурним системом изведено изградњом подвожњака за јавни пут, изграђени подвожњак сматра се објектом инфраструктурног система.

Горњи строј јавног пута испод подвожњака из става 1. овог члана са опремом и саобраћајном сигнализацијом јавног пута, као и системом за одводњавање површинских и подземних вода, потребним за правилно и безбедно коришћење јавног пута, сматра се објектом јавног пута.

Ако је укрштање са инфраструктурним системом изведено изградњом надвожњака за јавни пут, изграђени надвожњак сматра се објектом јавног пута.

Инфраструктурни систем испод надвожњака из става 3. овог члана, са инсталацијама и постројењима потребним за правилно и безбедно коришћење тог система, сматра се објектом инфраструктурног система.

Одредбе ст. 1. до 4. овог члана, сходно се примењују и кад због промене категорије јавног пута, односно промене категорије инфраструктурног система, долази до изградње подвожњака или надвожњака.

Ако је укрштање два јавна пута изведено изградњом подвожњака, односно надвожњака, подвожњак, односно надвожњак, припада јавном путу који пролази изнад јавног пута са којим се укршта. 


 

Члан 78.

Просторним, односно урбанистичким планом, одређују се деонице јавног пута, односно путног објекта са додатним елементима (шири коловоз, тротоар, раскрснице за потребе насеља, простори за паркирање, јавна расвета, светлосна и друга сигнализација, бициклистичке стазе, пешачке стазе и сл.), објекти и опрема која одговара потребама насеља.

Изградњом деонице јавног пута, односно путног објекта у смислу става 1. овог члана, не може да се наруши континуитет трасе тог пута и саобраћаја на њему.

Трошкове изградње елемената јавног пута у смислу става 1. овог члана, сноси општина, односно град који је захтевао изградњу тих елемената. 


 

Члан 79.

На предлог општине, односно града или превозника који обавља линијски превоз путника, на државном путу може се изградити аутобуско стајалиште уз сагласност Јавног предузећа.

Трошкове изградње аутобуског стајалишта из става 1. овог члана сноси општина, односно град или превозник који обавља линијски превоз путника. 


 

Члан 80.

Мостови за јавни пут и железничку инфраструктуру могу се градити на истим стубовима, под условом да имају посебне конструкције.

Изузетно од одредбе става 1. овог члана, мостови за јавни пут и железничку инфраструктуру могу се градити на истим стубовима и са заједничком конструкцијом, с тим да се коловоз јавног пута одвоји од железничке пруге. 


 

Члан 81.

На местима подложним одроњавању или изложеним снежним наносима, бујицама и јаким ветровима, мора се обезбедити заштита јавног пута и саобраћаја: 


1) изградњом сталних објеката (потпорни, обложни, преградни и ветробрански зидови и сл.); 


2) сађењем заштитних шумских појасева и других засада и

3) постављањем привремених направа (палисаде, дрвене лесе, металне решетке, жичане мреже и сл.). 


 

Члан 82.

Одредбе овог закона којима се уређује изградња јавних путева примењују се и на реконструкцију ових путева. 


Реконструкцијом јавног пута у смислу овог закона сматрају се радови на постојећем путу, његовом делу и путном објекту, којима се мењају положај трасе јавног пута у појасу његовог основног правца, конструктивни елементи, носивост, стабилност или проширује коловоз новим саобраћајним и зауставним тракама. 


Употребну дозволу за јавни пут из става 2. овог члана издаје Министарство, или општински односно градски орган надлежан за послове саобраћаја. 


 

Члан 83.

Пројектовање јавног пута, изградња, односно реконструкција јавног пута и коришћење материјала врши се применом техничких прописа и стандарда за ту врсту објеката, односно материјала.

Јавни путеви морају да се планирају, пројектују и граде тако да се планска и техничка решења ускладе са најновијим знањима технике пројектовања и изградње јавних путева, са захтевима безбедности саобраћаја, са економским начелима и мерилима за оцену оправданости њихове изградње и са прописима о заштити животне средине, тако да штетни утицаји на средину због очекиваног саобраћаја буду што мањи.

Јавни пут, његов део и путни објекат подобан је за употребу када се на начин прописан законом утврди да јавни пут, његов део и путни објекат у погледу безбедности саобраћаја испуњава техничке прописе и стандарде који се односе на ту врсту објеката. 




Влада прописује услове које мора да испуњава тунел у погледу безбедности 
саобраћаја.*

 

*Службени гласник 
РС, број 104/2013

 

Члан 84.

Управљач јавног пута дужан је да путем средстава јавног информисања објави предају јавног пута на употребу. 


 

Члан 85.

Министар прописује основне услове које јавни пут изван насеља и његови елементи морају да испуњавају са гледишта безбедности саобраћаја и подобности пута за одвијање саобраћаја.

Министар прописује основне услове које аутобуска стајалишта и паркиралишта, која су део јавног пута, морају да испуњавају. 


 

 

VII. НАДЗОР 


 

Члан 86.

Надзор над спровођењем овог закона, подзаконских аката донетих на основу овог закона и закона и других прописа којима се уређује изградња и реконструкција, као и безбедност саобраћаја на државним путевима, врши Министарство.

Инспекцијски надзор врши Министарство преко републичког инспектора за државне путеве (у даљем тексту: инспектор). 


 

Члан 87.

Инспектор не може да израђује или учествује у изради техничке документације и техничкој контроли техничке документације за објекте који су предмет инспекцијског надзора и да врши стручни надзор над изградњом, односно извођењем радова на објектима који су предмет инспекцијског надзора. 


 

Члан 88.

Инспектор има право и дужност да проверава:

1) радове на изградњи, реконструкцији и одржавању државног пута, његовог дела и путног објекта;

2) техничку и другу документацију за изградњу, реконструкцију и одржавање државног пута, његовог дела и путног објекта;

3) испуњеност услова прописаних за лица која врше послове пројектовања, техничке контроле техничке документације, руковођења извођењем радова и вршења стручног надзора;

4) стање државног пута, његовог дела и путног објекта; 


5) правилно одржавање државног пута, његовог дела и путног објекта у складу са техничким и другим прописима и условима којима се осигурава способност државног пута, његовог дела и путног објекта за несметано и безбедно одвијање саобраћаја;

6) услове одвијања саобраћаја на државном путу;

7) да ли се правилно и редовно спроводе прописане мере заштите државног пута;

8) примену техничких прописа, стандарда и норми квалитета приликом извођења радова и употребе материјала при изградњи, реконструкцији и одржавању државног пута;

9) да ли је за изградњу и реконструкцију државног пута, његовог дела и путног објекта издато одобрење за изградњу, односно да ли је одобрење издато на прописан начин;

10) да ли се државни пут, његов део и путни објекат гради према техничкој документацији на основу које је издато одобрење за изградњу и да ли је та документација израђена у складу са прописима;

11) да ли извођач радова на изградњи и реконструкцији државног пута, његовог дела и путног објекта води књигу инспекције и грађевински дневник на прописан начин;

12) да ли се државни пут, његов део и путни објекат користи на основу издате употребне дозволе, односно да ли је дозвола издата на прописан начин;

13) да ли је почетак изградње државног пута, његовог дела и путног објекта, односно извођења радова пријављен на прописан начин;

14) да ли ванредни превоз врши са посебном дозволом.

Поред послова из става 1. овог члана инспектор обавља и друге послове утврђене законом. 


 

Члан 89.

У вршењу инспекцијског надзора инспектор је овлашћен да:

1) забрани извршење радова који се изводе противно закону и другим прописима, техничким прописима и стандардима и нормама квалитета приликом извођења радова и употребе материјала при изградњи, реконструкцији и одржавању државног пута, његовог дела и путног објекта, противно условима одвијања саобраћаја на државном путу, његовом делу и путном објекту или противно прописаним мерама заштите државног пута, његовог дела и путног објекта;

2) предложи органу надлежном за техничко регулисање саобраћаја забрану саобраћаја или саобраћаја одређене врсте возила, на државном путу, његовом делу или путном објекту;

3) нареди отклањање недостатака на државном путу, његовом делу или путном објекту којима се угрожава или може бити угрожена безбедност саобраћаја;

4) нареди рушење и уклањање објеката изграђених, односно постављених у заштитном појасу државног пута и уклањање депонија отпада и смећа, супротно одредбама овог закона; 


5) нареди рушење или уклањање ограда, дрвећа, засада, грађевинског и другог материјала и натписа подигнутих, остављених или постављених супротно одредбама овог закона;

6) нареди рушење и уклањање објеката, цевовода, водова, инсталација, натписа, ограда, дрвећа, засада, грађевинског и другог материјала са државног пута, његовог дела, путног објекта и земљишног појаса, осим објеката, цевовода, водова и инсталација за које је установљено право службености или друго право одређено законом;

7) забрани радове који се изводе у непосредној близини државног пута, његовог дела и путног објекта, а који могу угрозити њихову стабилност и безбедност саобраћаја;

8) искључи из саобраћаја на државном путу возило којим се обавља ванредни превоз без посебне дозволе; 


9) нареди инвеститору прибављање употребне дозволе, у року који не може бити краћи од 30 дана, ако утврди да се државни пут, његов део или путни објекат, за који је издато одобрење за изградњу, користи без употребне дозволе, а ако инвеститор не прибави употребну дозволу у утврђеном року, привремено забрани саобраћај на државном путу, његовом делу или путном објекту;

10) нареди постављање физичких препрека којима се онемогућава прикључење на државни пут, прикључком или укрштањем путева, односно прикључком прилазног пута на државни пут, без претходно прибављене сагласности Јавног предузећа, односно одобрења за изградњу;

11) нареди отклањање неправилности, односно забрани даље извођење радова приликом изградње и реконструкције државног пута, његовог дела и путног објекта, ако утврди да извођач радова не испуњава прописане услове;

12) покрене поступак за укидање одобрења за изградњу, по праву надзора, ако утврди да је издато супротно закону; 


13) нареди рушење државног пута, његовог дела или путног објекта, за које није издато одобрење за изградњу, односно реконструкцију;

14) нареди отклањање недостатака у утврђеном року, ако утврди да се приликом извођења радова и употребе материјала при изградњи, реконструкцији и одржавању државног пута, његовог дела и путног објекта, не примењују технички прописи и стандарди и норме квалитета, а ако се у утврђеном року недостаци не отклоне, забрани, односно обустави даље извођење радова и нареди рушење и уклањање изграђених, реконструисаних и одржаваних делова државног пута или путног објекта на којима нису отклоњени наређени недостаци;

15) нареди уклањање заустављеног или остављеног возила којим се омета коришћење државног пута. 


 

Члан 90.

Ако је државни пут, његов део или путни објекат у таквом стању да се на њему не може одвијати безбедан саобраћај, инспектор ће наредити да се без одлагања предузму мере обезбеђења, а по потреби може привремено забранити саобраћај на државном путу, његовом делу или путном објекту. 


 

Члан 91.

Надлежни инспектор општинске, односно градске управе, у вршењу послова инспекцијског надзора над применом прописа којима се уређује заштита општинских путева и улица, има права, дужности и овлашћења републичког инспектора за државне путеве утврђених овим законом. 


 

Члан 92.

Против решења инспектора може се изјавити жалба Влади у року од осам дана од дана достављања.

Жалба се подноси преко Министарства.

Жалба изјављена против решења из става 1. овог члана не одлаже извршење решења којим се:

1) забрањују, односно обустављају радови;

2) привремено забрањује саобраћај на државном путу, његовом делу или путном објекту;

3) наређује отклањање недостатака на државном путу, његовом делу или путном објекту којима се угрожава или може бити угрожена безбедност саобраћаја;

4) наређује рушење и уклањање објеката, цевовода, водова, инсталација, натписа, ограда, дрвећа, засада, грађевинског и другог материјала са државног пута, његовог дела, путног објекта и земљишног појаса, осим објеката, цевовода, водова и инсталација за које је установљено право службености или друго право одређено законом, и

5) искључује из саобраћаја на државном путу возило којим се обавља ванредни превоз без посебне дозволе. 


 

Члан 93.

Инспектор за време обављања инспекцијских послова носи службено одело и службену легитимацију.

Министар прописује изглед, садржину и коришћење службеног одела и службене легитимације. 


 

Члан 94.

Инспектор, ради остваривања прегледа, има право да на државним путевима зауставља возила, осим возила Војске Србије и Црне Горе, возила хитне помоћи и возила органа унутрашњих послова.

Заустављање возила из става 1. овога члана врши се истицањем саобраћајног знака „забрањен саобраћај свим возилима у оба смера” на коме је уписано „СТОП”. 


 

 

VIII. КАЗНЕНЕ ОДРЕДБЕ 


 

Члан 95.

1) Предузетник, одговорно лице у правном лицу и физичко лице које привремено или трајно заузме јавни пут, казниће се за кривично дело затвором од три месеца до једне године (члан 44. тачка 1).

2) Предузетник, одговорно лице у правном лицу и физичко лице које изводи радове на јавном путу који нису у вези са изградњом, реконструкцијом, одржавањем и заштитом јавног пута, казниће се за кривично дело затвором до годину дана (члан 44. тачка 2).

3) Предузетник, одговорно лице у правном лицу и физичко лице, носилац права службености и других права установљених на јавном путу, које изводи радове на јавном путу којима се оштећује пут или угрожава несметано и безбедно одвијање саобраћаја, казниће се за кривично дело затвором до шест месеци (члан 44. тачка 3).

4) Предузетник, одговорно лице у правном лицу и физичко лице које испусти воду, отпадну воду и другу течност на јавни пут, казниће се за кривично дело затвором до шест месеци (члан 44. тачка 4).

5) Предузетник, одговорно лице у правном лицу и физичко лице које подиже засаде, ограде и дрвеће, оставља предмете и материјале, поставља постројења и уређаје, гради објекте или врши друге радње које ометају прегледност јавног пута, казниће се за кривично дело затвором до шест месеци (члан 33. став 2). 


 

Члан 96.

Новчаном казном од 300.000 до 3.000.000 динара казниће се за привредни преступ правно лице ако: 


1) не означава и не води евиденције о јавним путевима и о саобраћајно-техничким и другим подацима за те путеве (члан 11. став 1);

2) у року од 15 дана од дана достављања употребне дозволе, не поднесе захтев за упис права на јавном путу у јавне књиге и званичне евиденције у које се уписују права на непокретности (члан 13. став 1);

3) у року од 15 дана од дана настанка промена на установљеним правима на јавном путу, не поднесе захтев за упис промене, односно брисање података у јавне књиге и званичне евиденције у које се уписују права на непокретности (члан 13. став 2);

4) обавља ванредни превоз без посебне дозволе управљача јавног пута (члан 48. став 2);

5) при извођењу радова на одржавању јавног пута не обезбеди несметан и безбедан саобраћај и очување употребне вредности пута (члан 57. став 2);

6) се радови на ојачању, рехабилитацији и појачаном одржавању изводе без техничке документације или на основу техничке документације која не садржи прописане елементе (члан 59. став 5);

7) пре почетка извођења радова на ојачању, рехабилитацији и појачаном одржавању јавног пута не овери техничку документацију код надлежног органа (члан 59. став 6);

8) се техничком документацијом за изградњу јавних путева не предвиде места за изградњу објеката поред јавних путева из члана 73. овог закона;

9) при реконструкцији или извођењу других радова на јавном путу не изместе објекте, постројења, уређаје, инсталације и водове уграђене у труп јавног пута и у земљишном појасу, односно у путном објекту или их не прилагоде насталим променама (члан 74. став 4);

10) измештени јавни пут, односно његов део није изграђен са елементима који одговарају категорији тог пута (члан 75. став 1);

11) на местима подложним одроњавању или изложеним снежним наносима, бујицама и јаким ветровима не обезбеди заштиту јавног пута и саобраћаја на начин прописан у члану 81. овог закона;

12) пројектовање, изградњу односно реконструкцију јавног пута и коришћење материјала врши супротно одредби члана 83. став 1. овог закона.

За привредни преступ из става 1. овог члана казниће се новчаном казном од 50.000 до 200.000 динара и одговорно лице у правном лицу. 


 

Члан 97.

Новчаном казном од 200.000 до 1.000.000 динара казниће се за прекршај правно лице ако:

1) не одлучи о начину и условима коришћења земљишта на коме се налази део државног пута који се не користи за саобраћај у року од три месеца од дана престанка коришћења пута за саобраћај (члан 12. став 3);

2) гради објекте и поставља постројења, уређаје и инсталације супротно члану 28. став 1. овог закона;

3) гради, односно поставља, водовод, канализацију, топловод, железничку пругу и други сличан објекат, као и телекомуникационе и електро водове, инсталације, постројења и сл., без сагласности, односно супротно начину и условима утврђеним у издатој сагласности управљача јавног пута (члан 28. став 2);

4) не обезбеди контролу извођења радова на изградњи објеката и постављању постројења, уређаја и инсталација (члан 28. став 3);

5) у појасу контролисане изградње отвара рудник, каменолом и депонију отпада и смећа (члан 30. став 2);

6) подиже ограде, дрвеће и засаде поред јавних путева супротно члану 31. овог закона;

7) не подигне одговарајуће ограде на местима и на начин прописан у члану 35. став 1;

8) умањи прегледност на државном путу на начин прописан у члану 35. став 2;

9) оставља грађевински и други материјал поред јавног пута тако да тиме умањује прегледност на јавном путу (члан 36);

10) гради прикључак прилазног пута на јавни пут без сагласности управљача јавног пута (члан 37. став 1);

11) гради раскрсницу или укрштај општинског, односно некатегорисаног пута, као и улице, са државним путем, односно прикључак на државни пут без сагласности Јавног предузећа (члан 37. став 2);

12) не изгради земљани пут који се укршта или прикључује на јавни пут на начин прописан у члану 38. став 1. овог закона;

13) не изгради прилазни пут који се прикључује на јавни пут на начин прописан у члану 38. став 2. овог закона;

14) не прибави сагласност управљача јавног пута за измену саобраћајних површина пратећих садржаја јавног пута (члан 40);

15) не омогући прилаз јавном путу или путном објекту ради извођења радова на одржавању јавног пута или путног објекта (члан 41. став 2);

16) не штити јавни пут на начин прописан одредбом члана 42. став 1. овог закона;

17) уредно не одржава и не обнавља засаде (члан 42. став 2);

18) поставља на јавном путу натписе, супротно одредби члана 43. став 1. овог закона;

19) поставља на јавном путу натписе без одобрења управљача јавног пута (члан 43. став 2);

20) поставља натписе супротно члану 43. став 3. овог закона;

21) не одржава натписе који су постављени на јавни пут, односно поред тих путева (члан 43. став 4);

22) спречи отицање вода са јавног пута, а посебно из путног јарка и из пропуста кроз труп пута и спречи даље отицање вода ка њиховим реципиентима (члан 44. тачка 5);

23) просипа, оставља или баца материјале, предмете и смеће на јавни пут (члан 44. тачка 6);

24) замашћује јавни пут мазивима или другим сличним материјама (члан 44. тачка 7);

25) поставља и користи светла или друге светлосне уређаје на јавном путу и поред јавног пута, којима се омета одвијање саобраћаја на јавном путу (члан 44. тачка 8);

26) оре и изводи друге пољопривредне радове на банкинама, косинама и земљишном појасу јавног пута (члан 44. тачка 9);

27) вуче предмете, материјале, оруђе и друге врсте терета по јавном путу (члан 44. тачка 10);

28) спушта низ косине засека, усека и насипа јавног пута, дрвену грађу, дрва за огрев, камење и други материјал (члан 44. тачка 11);

29) пали траву и друго растиње на јавном путу, као и отпадне предмете и материјале (члан 44. тачка 12);

30) наноси блато са прилазног пута на јавни пут (члан 44. тачка 13);

31) пушта стоку на јавни пут без надзора, напаса и напаја стоку на јавном путу (члан 44. тачка 14);

32) окреће запрегу, трактор, плуг и друге пољопривредне машине и оруђа на јавном путу (члан 44. тачка 15);

33) кочи запрежно возило спречавањем окретања точкова (члан 44. тачка 16);

34) укључује возило на јавни пут и искључује са јавног пута ван прикључка или укрштаја и наноси блато на јавни пут (члан 44. тачка 17);

35) заустави или остави возило на начин којим се омета коришћење јавног пута (члан 44. тачка 18);

36) оштећује или предузима радње којима би се могао оштетити јавни пут или ометати одвијање саобраћаја на јавном путу (члан 44. тачка 19);

37) у обављању послова заштите јавног пута не спроводи свакодневно активности прописане у члану 45. став 1. овог закона;

38) не поднесе писмени захтев прописан у члану 45. став 2. овог закона;

39) користи у саобраћају на јавном путу моторна и прикључна возила, осим возила са гусеницима, без точкова са пнеуматицима (члан 47. став 1);

40) користи у саобраћају на јавном путу, са савременим коловозним застором, возила са гусеницама које нису снабдевене облогом са равним површинама или другим одговарајућим облогама (члан 47. став 2);

41) користи запрежна возила са укупном масом преко три тоне без точкова са пнеуматицима (члан 47. став 4);

42) издатим посебним дозволама за ванредни превоз не обавести органе и лице из члана 48. став 3. овог закона;

43) не усклади обављање ванредног превоза, са управљачем јавног пута (члан 48. став 5);

44) не обавести министарство надлежно за унутрашње послове о обављању ванредног превоза, који се обавља без издате дозволе, ради интервенције приликом елементарних и других непогода, као и за потребе одбране земље, које је усклађено са управљачем јавног пута (члан 48. став 6);

45) за време трајања искључења, користи возило које је у вршењу контроле искључено из саобраћаја (члан 49. став 3);

46) обавља ванредни превоз супротно члану 50. став 1. овог закона;

47) не уклони са трупа јавног пута возило које се онеспособи за даљу вожњу, као и терет који је пао са возила у року из члана 52. став 1. овог закона;

48) не уклони са земљишног појаса јавног пута возило које се онеспособи за даљу вожњу, као и терет који је пао са возила, у року из члана 52. став 3. овог закона;

49) нанесе штету јавном путу уклањањем возила, односно терета са трупа, односно земљишног појаса јавног пута (члан 52. став 5);

50) благовремено не обавести јавност путем средстава јавног информисања или на други уобичајени начин и не предузме потребне мере обезбеђења супротно одредби члана 53. став 3. овог закона; 


51) не обавештава јавност и кориснике путева на начин прописан у члану 54. овог закона;

52) поступа супротно члану 55. овог закона;

53) у случају забране саобраћаја не поступи на начин прописан у члану 62. став 3. овог закона;

54) у случају прекида саобраћаја због елементарних непогода не поступа на основу посебног плана (члан 65);

55) пре почетка радова на изградњи, односно реконструкцији јавног пута или путног објекта не поступи на начин прописан у члану 74. став 1. овог закона;

56) не усклади радове на објектима, постројењима, уређајима, инсталацијама и водовима уграђеним у труп јавног пута и у земљишном појасу, односно у путном објекту са радовима на реконструкцији јавног пута (члан 74. став 2);

57) пре почетка радова на изградњи или реконструкцији јавног пута не поступи на начин прописан у члану 74. став 3. овог закона.

За прекршај из става 1. овог члана казниће се новчаном казном од 10.000 до 50.000 динара или казном затвора до 30 дана и одговорно лице у правном лицу. 


 

Члан 98.

Новчаном казном од 100.000 до 500.000 динара или казном затвора до 30 дана казниће се за прекршај предузетник ако:

1) не означава и не води евиденције о јавним путевима и о саобраћајно-техничким и другим подацима за те путеве (члан 11. став 1);

2) не одлучи о начину и условима коришћења земљишта на коме се налази део државног пута који се не користи за саобраћај у року од три месеца од дана престанка коришћења пута за саобраћај (члан 12. став 3);

3) у року од 15 дана од дана достављања употребне дозволе, не поднесе захтев за упис права на јавном путу у јавне књиге и званичне евиденције у које се уписују права на непокретности (члан 13. став 1);

4) у року од 15 дана од дана настанка промена на установљеним правима на јавном путу, не поднесе захтев за упис промене, односно брисање података у јавне књиге и званичне евиденције у које се уписују права на непокретности (члан 13. став 2);

5) гради објекте и поставља постројења, уређаје и инсталације супротно члану 28. став 1. овог закона;

6) гради, односно поставља, водовод, канализацију, топловод, железничку пругу и други сличан објекат, као и телекомуникационе и електро водове, инсталације, постројења и сл., без сагласности, односно супротно начину и условима утврђеним у издатој сагласности управљача јавног пута (члан 28. став 2);

7) не обезбеди контролу извођења радова на изградњи објеката и постављању постројења, уређаја и инсталација (члан 28. став 3);

8) у појасу контролисане изградње отвара рудник, каменолом и депонију отпада и смећа (члан 30. став 2);

9) подиже ограде, дрвеће и засаде поред јавних путева супротно члану 31. овог закона;

10) не подигне одговарајуће ограде на местима и на начин прописан у члану 35. став 1;

11) умањи прегледност на државном путу на начин прописан у члану 35. став 2;

12) оставља грађевински и други материјал поред јавног пута тако да тиме умањује прегледност на јавном путу (члан 36);

13) гради прикључак прилазног пута на јавни пут без сагласности управљача јавног пута (члан 37. став 1);

14) не изгради земљани пут који се укршта или прикључује на јавни пут на начин прописан у члану 38. став 1. овог закона;

15) не изгради прилазни пут који се прикључује на јавни пут на начин прописан у члану 38. став 2. овог закона;

16) не прибави сагласност управљача јавног пута за измену саобраћајних површина пратећих садржаја јавног пута (члан 40);

17) не омогући прилаз јавном путу или путном објекту ради извођења радова на одржавању јавног пута или путног објекта (члан 41. став 2);

18) не штити јавни пут на начин прописан одредбом члана 42. став 1. овог закона;

19) уредно не одржава и не обнавља засаде (члан 42. став 2);

20) поставља на јавном путу натписе, супротно одредби члана 43. став 1. овог закона;

21) поставља на јавном путу натписе без одобрења управљача јавног пута (члан 43. став 2);

22) поставља натписе супротно члану 43. став 3. овог закона;

23) не одржава натписе који су постављени на јавни пут, односно поред тих путева (члан 43. став 4);

24) спречи отицање вода са јавног пута, а посебно из путног јарка и из пропуста кроз труп пута и спречи даље отицање вода ка њиховим реципиентима (члан 44. тачка 5);

25) просипа, оставља или баца материјале, предмете и смеће на јавни пут (члан 44. тачка 6);

26) замашћује јавни пут мазивима или другим сличним материјама (члан 44. тачка 7);

27) поставља и користи светла или друге светлосне уређаје на јавном путу и поред јавног пута, којима се омета одвијање саобраћаја на јавном путу (члан 44. тачка 8);

28) оре и изводи друге пољопривредне радове на банкинама, косинама и земљишном појасу (члан 44. тачка 9);

29) вуче предмете, материјале, оруђе и друге врсте терета по јавном путу (члан 44. тачка 10);

30) спушта низ косине засека, усека и насипа јавног пута, дрвену грађу, дрва за огрев, камење и други материјал (члан 44. тачка 11);

31) пали траву и друго растиње на јавном путу, као и отпадне предмете и материјале (члан 44. тачка 12);

32) наноси блато са прилазног пута на јавни пут (члан 44. тачка 13);

33) пушта стоку на јавни пут без надзора, напаса и напаја стоку на јавном путу (члан 44. тачка 14);

34) окреће запрегу, трактор, плуг и друге пољопривредне машине и оруђа на јавном путу (члан 44. тачка 15);

35) кочи запрежно возило спречавањем окретања точкова (члан 44. тачка 16);

36) укључује возило на јавни пут и искључује са јавног пута ван прикључка или укрштања и наноси блато на јавни пут (члан 44. тачка 17);

37) заустави или остави возило на начин којим се омета коришћење јавног пута (члан 44. тачка 18);

38) оштећује или предузима радње којима би се могао оштетити јавни пут или ометати одвијање саобраћаја на јавном путу (члан 44. тачка 19);

39) у обављању послова заштите јавног пута не спроводи свакодневно активности прописане у члану 45. став 1. овог закона;

40) не поднесе писмени захтев прописан у члану 45. став 2. овог закона;

41) користи у саобраћају на јавном путу моторна и прикључна возила, осим возила са гусеницима, без точкова са пнеуматицима (члан 47. став 1);

42) користи у саобраћају на јавном путу, са савременим коловозним застором, возила са гусеницама које нису снабдевене облогом са равним површинама или другим одговарајућим облогама (члан 47. став 2);

43) користи запрежна возила са укупном масом преко три тоне без точкова са пнеуматицима (члан 47. став 4);

44) обавља ванредни превоз без посебне дозволе управљача јавног пута (члан 48. став 2);

45) издатим посебним дозволама за ванредни превоз не обавести органе и лице из члана 48. став 3. овог закона;

46) не усклади обављање ванредног превоза, са управљачем јавног пута (члан 48. став 5);

47) не обавести министарство надлежно за унутрашње послове о обављању ванредног превоза, који се обавља без издате дозволе, ради интервенције приликом елементарних и других непогода, ванредних околности као и за потребе одбране земље, које је усклађено са управљачем јавног пута (члан 48. став 6);

48) за време трајања искључења, користи возило које је у вршењу контроле искључено из саобраћаја (члан 49. став 3);

49) обавља ванредни превоз супротно члану 50. став 1. овог закона;

50) не уклони са трупа јавног пута возило које се онеспособи за даљу вожњу, као и терет који је пао са возила на начин прописан у члану 52. став 1. овог закона;

51) не уклони са земљишног појаса јавног пута возило које се онеспособи за даљу вожњу, као и терет који је пао са возила, на начин прописан у члану 52. став 3. овог закона;

52) нанесе штету јавном путу уклањањем возила, односно терета са трупа, односно земљишног појаса јавног пута (члан 52. став 5);

53) благовремено не обавести јавност путем средстава јавног информисања или на други уобичајени начин и не предузме потребне мере обезбеђења супротно одредбама члана 53. став 3. овог закона; 


54) не обавештава јавност и кориснике путева на начин прописан у члану 54. овог закона;

55) поступи супротно одредбама члана 55. овог закона;

56) при извођењу радова на одржавању јавног пута не обезбеди несметан и безбедан саобраћај и очување употребне вредности пута (члан 57. став 2);

57) се радови на ојачању, рехабилитацији и појачаном одржавању изводе без техничке документације или на основу техничке документације која не садржи прописане елементе (члан 59. став 5);

58) пре почетка извођења радова на ојачању, рехабилитацији и појачаном одржавању јавног пута не овери техничку документацију код надлежног органа (члан 59. став 6);

59) у случају забране саобраћаја не поступи на начин прописан у члану 62. став 3. овог закона;

60) у случају прекида саобраћаја због елементарних непогода не поступа на основу посебног плана (члан 65);

61) се техничком документацијом за изградњу јавних путева не предвиде места за изградњу објеката поред јавних путева из члана 73. овог закона;

62) пре почетка радова на изградњи, односно реконструкцији јавног пута или путног објекта не поступи на начин прописан у члану 74. став 1. овог закона;

63) не усклади радове на објектима, постројењима, уређајима, инсталацијама и водовима уграђеним у труп јавног пута и у земљишном појасу, односно у путном објекту са радовима на реконструкцији јавног пута (члан 74. став 2);

64) пре почетка радова на изградњи или реконструкцији јавног пута не поступи на начин прописан у члану 74. став 3. овог закона;

65) при реконструкцији или извођењу других радова на јавном путу не изместе објекте, постројења, уређаје, инсталације и водове уграђене у труп јавног пута и у земљишном појасу, односно у путном објекту или их не прилагоде насталим променама (члан 74. став 4);

66) измештени јавни пут, односно његов део није изграђен са елементима који одговарају категорији тог пута (члан 75. став 1);

67) на местима подложним одроњавању или изложеним снежним наносима, бујицама и јаким ветровима не обезбеди заштиту јавног пута и саобраћаја на начин прописан у члану 81. овог закона;

68) пројектовање, изградњу односно реконструкцију јавног пута и коришћење материјала врши супротно одредби члана 83. став 1. овог закона. 


 

Члан 99.

Новчаном казном од 10.000 до 50.000 динара или казном затвора до 30 дана казниће се за прекршај физичко лице ако:

1) у року од 15 дана од дана достављања употребне дозволе, не поднесе захтев за упис права на јавном путу у јавне књиге и званичне евиденције у које се уписују права на непокретности (члан 13. став 1);

2) у року од 15 дана од дана настанка промена на установљеним правима на јавном путу, не поднесе захтев за упис промене, односно брисање података у јавне књиге и званичне евиденције у које се уписују права на непокретности (члан 13. став 2);

3) гради објекте и поставља постројења, уређаје и инсталације супротно члану 28. став 1. овог закона;

4) гради, односно поставља, водовод, канализацију, топловод, железничку пругу и други сличан објекат, као и телекомуникационе и електро водове, инсталације, постројења и сл., без сагласности, односно супротно начину и условима утврђеним у издатој сагласности управљача јавног пута (члан 28. став 2);

5) у појасу контролисане изградње отвара рудник, каменолом и депонију отпада и смећа (члан 30. став 2);

6) подиже ограде, дрвеће и засаде поред јавних путева супротно члану 31. овог закона;

7) не подигне одговарајуће ограде на местима и на начин прописан у члану 35. став 1;

8) умањи прегледност на државном путу на начин прописан у члану 35. став 2;

9) оставља грађевински и други материјал поред јавног пута тако да тиме умањује прегледност на јавном путу (члан 36);

10) гради прикључак прилазног пута на јавни пут без сагласности управљача јавног пута (члан 37. став 1);

11) не изгради земљани пут који се укршта или прикључује на јавни пут на начин прописан у члану 38. став 1. овог закона;

12) не изгради прилазни пут који се прикључује на јавни пут на начин прописан у члану 38. став 2. овог закона;

13) не прибави сагласност управљача јавног пута за измену саобраћајних површина пратећих садржаја јавног пута (члан 40);

14) не омогући прилаз јавном путу или путном објекту ради извођења радова на одржавању јавног пута или путног објекта (члан 41. став 2);

15) поставља на јавном путу натписе, супротно одредби члана 43. став 1. овог закона;

16) поставља на јавном путу натписе без одобрења управљача јавног пута (члан 43. став 2);

17) поставља натписе супротно члану 43. став 3. овог закона;

18) не одржава натписе који су постављени на јавни пут, односно поред тих путева (члан 43. став 4);

19) спречи отицање вода са јавног пута, а посебно из путног јарка и из пропуста кроз труп пута и спречи даље отицање вода ка њиховим реципиентима (члан 44. тачка 5);

20) просипа, оставља или баца материјале, предмете и смеће на јавни пут (члан 44. тачка 6);

21) замашћује јавни пут мазивима или другим сличним материјама (члан 44. тачка 7);

22) поставља и користи светла или друге светлосне уређаје на јавном путу и поред јавног пута, којима се омета одвијање саобраћаја на јавном путу (члан 44. тачка 8);

23) оре и изводи друге пољопривредне радове на банкинама, косинама и земљишном појасу (члан 44. тачка 9);

24) вуче предмете, материјале, оруђе и друге врсте терета по јавном путу (члан 44. тачка 10);

25) спушта низ косине засека, усека и насипа јавног пута, дрвену грађу, дрва за огрев, камење и други материјал (члан 44. тачка 11);

26) пали траву и друго растиње на јавном путу, као и отпадне предмете и материјале (члан 44. тачка 12);

27) наноси блато са прилазног пута на јавни пут (члан 44. тачка 13);

28) пушта стоку на јавни пут без надзора, напаса и напаја стоку на јавном путу (члан 44. тачка 14);

29) окреће запрегу, трактор, плуг и друге пољопривредне машине и оруђа на јавном путу (члан 44. тачка 15);

30) кочи запрежно возило спречавањем окретања точкова (члан 44. тачка 16);

31) укључује возило на јавни пут и искључује са јавног пута ван прикључка или укрштања и наноси блато на јавни пут (члан 44. тачка 17);

32) заустави или остави возило на начин којим се омета коришћење јавног пута (члан 44. тачка 18);

33) оштећује или предузима радње којима би се могао оштетити јавни пут или ометати одвијање саобраћаја на јавном путу (члан 44. тачка 19);

34) користи у саобраћају на јавним путевима моторна и прикључна возила, осим возила са гусеницима, без точкова са пнеуматицима (члан 47. став 1);

35) користи у саобраћају на јавном путу, са савременим коловозним застором, возила са гусеницама које нису снабдевене облогом са равним површинама или другим одговарајућим облогама (члан 47. став 2);

36) користи запрежна возила са укупном масом преко три тоне без точкова са пнеуматицима (члан 47. став 4);

37) обавља ванредни превоз без посебне дозволе управљача јавног пута (члан 48. став 2);

38) не усклади обављање ванредног превоза, са управљачем јавног пута (члан 48. став 5);

39) не обавести министарство надлежно за унутрашње послове о обављању ванредног превоза, који се обавља без издате дозволе, ради интервенције приликом елементарних и других непогода, ванредних околности као и за потребе одбране земље, које је усклађено са управљачем јавног пута (члан 48. став 6);

40) за време трајања искључења, користи возило које је у вршењу контроле искључено из саобраћаја (члан 49. став 3);

41) обавља ванредни превоз супротно члану 50. став 1. овог закона;

42) не уклони са трупа јавног пута возило које се онеспособи за даљу вожњу, као и терет који је пао са возила на начин прописан у члану 52. став 1. овог закона;

43) не уклони са земљишног појаса јавног пута возило које се онеспособи за даљу вожњу, као и терет који је пао са возила, на начин прописан у члану 52. став 3. овог закона;

44) нанесе штету јавном путу уклањањем возила, односно терета са трупа, односно земљишног појаса јавног пута (члан 52. став 5);

45) пре почетка радова на изградњи, односно реконструкцији јавног пута или путног објекта не поступи на начин прописан у члану 74. став 1. овог закона;

46) не усклади радове на објектима, постројењима, уређајима, инсталацијама и водовима уграђеним у труп јавног пута и у земљишном појасу, односно у путном објекту са радовима на реконструкцији јавног пута (члан 74. став 2);

47) пре почетка радова на изградњи или реконструкцији јавног пута не поступи на начин прописан у члану 74. став 3. овог закона;

48) при реконструкцији или извођењу других радова на јавном путу не изместе објекте, постројења, уређаје, инсталације и водове уграђене у труп јавног пута и у земљишном појасу, односно у путном објекту или их не прилагоде насталим променама (члан 74. став 4). 


 

 

IX. ПРЕЛАЗНЕ И ЗАВРШНЕ ОДРЕДБЕ 


 

Члан 100.

Даном ступања на снагу овог закона престаје да важи Закон о путевима („Службени гласник РС”, бр. 46/91, 52/91, 53/93, 67/93, 48/94 и 42/98) и члан 48. Закона о међународном превозу у друмском саобраћају („Службени лист СРЈ”, бр. 60/98, 5/99, 44/99, 74/99 и 4/00). 


 

Члан 101.

До почетка рада Јавног предузећа послове управљања државним путевима врши Републичка дирекција за путеве образована Законом о путевима („Службени гласник РС”, бр. 46/91, 52/91, 53/93, 67/93, 48/94 и 42/98). 


Даном почетка рада Јавног предузећа престаје са радом Републичка дирекција за путеве из става 1. овог члана. 


Даном почетка рада Јавно предузеће преузима права, обавезе, средства, запослене, документацију и предмете у вршењу јавних овлашћења Републичке дирекције за путеве из става 1. овог члана. 


 

Члан 102.

Прописи донети на основу Закона о путевима („Службени гласник РС”, бр. 46/91, 52/91, 53/93, 67/93, 48/94 и 42/98) примењују се до доношења прописа на основу овог закона. 


 

Члан 103.

Овај закон ступа на снагу 1. јануара 2006. године.

 

 

 


ОДРЕДБЕ КОЈЕ НИСУ УНЕТЕ У "ПРЕЧИШЋЕН ТЕКСТ" ЗАКОНА


 
 

Закон о измени Закона о јавним путевима: "Службени гласник РС", број 123/2007-84


 


 Члан 2.

Овај закон ступа на снагу 1. јануара 2008. године.