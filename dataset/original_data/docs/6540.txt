На основу члана 73. став 7. и члана 81. став 4. Закона о поморској пловидби („Службени гласник РС”, бр. 87/11 и 104/13), 
	
Влада доноси
 
УРЕДБУ
о звањима, условима за стицање звања и овлашћења чланова посаде поморских бродова 
	

	"Службени гласник РС", број 16 од 12. фебруара 
	2014.
 
Део први
Уводне одредбе
Члан 1.
Овом уредбом прописују се звања, услови и начин стицања звања и овлашћења чланова посаде поморских бродова са роковима важења овлашћења и овера, врсте бродских делатности које обављају поморци, нивои одговорности помораца, програм и начин полагања испита за стицање овлашћења о оспособљености, односно посебној оспособљености, услови за стицање овлашћења о алтернативној оспособљености, поступак издавања овлaшћења o оспособљености, односно посебној оспособљености, начин обрачунавања поморског стажа, програм обуке и услове за спровођење убрзане обуке, начин вођења и обрасце дневника о завршеној обуци и стеченој пракси, обавезе инструктора, односно процењивача, као и обавезе испитивача и кандидата у оквиру практичне обуке, начин и услови за избор испитивача у испитну комисију, начин оснивања и послове Радне групе за STCW план и програм (силабус), услови и начин признавања, обнове и замене овлашћења о оспособљености, односно посебној оспособљености, начин провере знања о поморском законодавству Републике Србије у случају признавања овлашћења о оспособљености на управљачком нивоу, садржину и образац овлашћења, као и образац, садржину, начин издавања и вођења регистра издатих овлашћења и регистра издатих одобрења акредитованим институцијама, као и ближи услови које морају да испуњавају акредитоване институције, инструктори, односно процењивачи акредитоване институције, као и испитивачи.
Члан 2.
Одредбе ове уредбе не примењују се на заповеднике, официре и чланове посаде:
1) ратних бродова;
2) рибарских бродова;
3) поморских јахти и чамаца.
Члан 3.
Поједини изрази употребљени у овој уредби имају следећа значења:
1) акредитована институција је јавно признати организатор активности у смислу закона којим се уређује образовање одраслих, која на основу одобрења министарства надлежног за послове саобраћаја (у даљем тексту: министарство) остварује неформално образовање одраслих на основу програма из ове уредбе вршењем теоријске и практичне обуке којом се стиче прописани ниво теоријске и практичне оспособљености и која спроводи процене оспособљености помораца у складу са одредбама закона којим се уређује поморска пловидба, ове уредбе и Међународнe конвенцијe о стандардима за обуку, издавање уверења и вршење бродске страже помораца, усвојенe 1978. године, са накнадним изменама и допунама, а којима се омогућава стицања компетенција и квалификација за обављање занимања, посла, радне функције или радне операције у области поморског транспорта;
2) бродска делатност је група послова, дужности и одговорности које су неопходне за рад брода, безбедност људских живота на мору и заштиту морске средине у складу са одредбама STCW Законика о обуци, издавању уверења и вршењу бродске страже помораца, који је усвојен Резолуцијом 2. конференције држава страна уговорница Међународнe конвенцијe о стандардима за обуку, издавање уверења и вршење бродске страже помораца, усвојенe 1978. године, са накнадним изменама и допунама;
3) GMDSS (Global Maritime Distres Safety Sistem)
је глобални поморски систем опасности и безбедности (у даљем тексту: GMDSS);
4) GMDSS радио-оператер је лице које има важеће овлашћење издато у складу са одредбама ове уредбе и Радио правила (у даљем тексту: GMDSS
радио-оператер);
5) годину дана је временски период од 12 месеци;
6) делатност је група послова, дужности и одговорности које су наведене у STCW Законику о обуци, издавању уверења и вршењу бродске страже помораца, а које су неопходне за рад брода, безбедност људског живота на мору и заштиту морске средине;
7) други официр машине је официр машине, први до управитеља машине, који преузима дужност управитеља у случају да ту дужност управитељ машине не може обављати;
8) EMSA је Европска агенција за поморску безбедност (у даљем тексту: EMSA); 
	
9) заповедник је лице које заповеда бродом;
10) ISF (International Shipping Federation) је Међународна бродарска федерација (у даљем тексту: ISF); 
	
11) IМО je Међународнa поморскa организацијa (у даљем тексту: IMO);
12) IMO модел курс су издања IMO-а која садрже смернице за акредитоване институције у припреми и развоју обука за стицање овлашћења и потврда за поморце, а која имају за циљ да обуке буду у складу са одредбама Међународнe конвенцијe о стандардима за обуку, издавање уверења и вршење бродске страже помораца, усвојенe 1978. године, са накнадним изменама и допунама и STCW Законика о обуци, издавању уверења и вршењу бродске страже помораца (у даљем тексту: IMO модел курс); 
	
13) ISPS Правилник је Међународни правилник о сигурности бродова и лучких постројења, са изменама и допунама (у даљем тексту: ISPS Правилник);
14) компанија је власник поморског брода или било које друго физичко или правно лице, као што је закупац, bareboat чартерер или менаџер, које је преузело одговорност за управљање поморским бродом од власника поморског брода и које је преузимањем такве одговорности преузело овлашћења и одговорности у складу са одредбама Међународнe конвенцијe о стандардима за обуку, издавање уверења и вршење бродске страже помораца, усвојенe 1978. године, са накнадним изменама и допунама;
15) контрола (audit) је систематски, независни и документовани процес прикупљања документације која је предмет контроле, као и процеса извођења обука, као и њихово објективно процењивање (евалуација) у циљу утврђивања у којој су мери испуњени критеријуми контроле; 
	
16) матрица је табела модула потребних за сваки предмет који кандидат за стицање овлашћења о оспособљености, односно посебној оспособљености мора успешно да заврши;
17) месец дана је календарски месец или временски период од 30 дана;
18) обука је целина теоријске наставе, практичних вежби, укључујући симулацију и практичну обуку, која је неопходна да би се стекао и одржавао одговарајући ниво оспособљености, а која обухвата:
(1) почетну процену оспособљености кандидата за стицање овлашћења,
(2) обуку и процену оспособљености у акредитованој институцији и/или на броду, на основу које се издаје овлашћење, под условом полагања испита за стицање овлашћења за које је прописано полагање испита,
(3) обуку за освежавање знања, која служи за одржавање важења овлашћења о оспособљености, односно посебној оспособљености,
(4) обуку ималаца овлашћења који имају право да раде као инструктори, процењивачи и/или испитивачи;
19) овлашћење о оспособљености је исправа издата од стране министарства у складу са одредбама ове уредбе и одредбама глава II, III, IV и VII Прилога уз Међународну конвенцију о стандардима за обуку, издавање уверења и вршење бродске страже помораца, усвојенe 1978. године, са накнадним изменама и допунама, заповеднику, официру и GMDSS радио-оператеру, којом се доказује њихова оспособљеност и на основу које њен законити ималац може да обавља одређене послове на нивоу одговорности која је у њима назначена, за време док је укрцан на броду одређене врсте, тонаже, односно снаге погонских машина;
20) овлашћење о посебној оспособљености је исправа различита од овлашћења о оспособљености, издата од стране министарства, којом се потврђује да њен законити ималац испуњава прописане захтеве у погледу обуке, оспособљености или поморског стажа у складу са одредбама ове уредбе и Међународнe конвенцијe о стандардима за обуку, издавање уверења и вршење бродске страже помораца, усвојенe 1978. године, са накнадним изменама и допунама;
21) овлашћење о еквивалентној оспособљености је исправа издата од стране министарства којом се заповеднику, официру и GMDSS радио-оператеру оверава овлашћење о оспособљености, односно посебној оспособљености које је издато од стране државе чланице Европске уније или државе уговорнице Споразума о европском економском простору, као и Швајцарске Конфедерације, односно треће државе и признато у складу са одредбама закона којим се уређује поморска пловидба;
22) овера овлашћења је исправа којом министарство потврђује да су овлашћења о оспособљености заповедника, официра и GMDSS радио-оператера, као и овлашћења о посебној оспособљености издата у складу са Прописом V/1-1 и V/1-2 Међународнe конвенцијe о стандардима за обуку, издавање уверења и вршење бродске страже помораца, усвојенe 1978. године, са накнадним изменама и допунама, стечена у складу са одредбама ове уредбе и Међународнe конвенцијe о стандардима за обуку, издавање уверења и вршење бродске страже помораца, усвојенe 1978. године, са накнадним изменама и допунама; 
	
23) ограничење је смањење овлашћења поморца за обављање одређених послова, односно за службу на броду, одређене величине, погонске снаге машинског комплекса, посебне намене или својстава, које се наводи у његовом овлашћењу о оспособљености или посебној оспособљености;
24) одобрен значи одобрен од стране министарства у складу са одредбама ове уредбе;
25) оспособљени поморац у служби палубе (кормилар) је члан посаде оспособљен у складу са прописом II/5 Међународнe конвенцијe о стандардима за обуку, издавање уверења и вршење бродске страже помораца, усвојенe 1978. године, са накнадним изменама и допунама; 
	
26) оспособљени поморац у служби машине (мазач)
је члан посаде оспособљен у складу са прописом III/5 Међународнe конвенцијe о стандардима за обуку, издавање уверења и вршење бродске страже помораца, усвојенe 1978. године, са накнадним изменама и допунама; 
	
27) oфицир је члан посаде брода који је одговоран за пловидбену, машинску или радио-стражу, који је за такву дужност оспособљен у складу са одредбама ове уредбе;
28) официр пловидбене страже је официр оспособљен у складу са одредбама ове уредбе и одељка А-II/1 STCW Законика о обуци, издавању уверења и вршењу бродске страже помораца;
29) официр пловидбене страже у машинском одељењу 
	је официр оспособљен у складу са одредбама ове уредбе и Дела А-III/1 STCW Законика о обуци, издавању уверења и вршењу бродске страже помораца;
30) официр за електротехнику је официр оспособљен у складу са прописом III/6 Међународнe конвенцијe о стандардима за обуку, издавање уверења и вршење бродске страже помораца, усвојенe 1978. године, са накнадним изменама и допунама;
31) официр одговоран за сигурност брода је
лице на броду одговорно заповеднику, именовано од стране компаније као лице одговорно за сигурност брода, укључујући спровођење и одржавање плана сигурносне заштите брода и везе са лицем одговорним за сигурносну заштиту у компанији, као и са официрима задуженим за сигурност луке;
32) писани доказ је потврда или други документ осим овлашћења о оспособљености или овлашћења о посебној оспособљености, којим се доказује да су испуњени одговарајући захтеви прописани овом уредбом;
33) поморски стаж је стаж на поморском броду који је услов за издавање или обнављање овлашћења о оспособљености, односно посебној оспособљености; 
	
34) потврда о оспособљености је исправа на основу које је њен ималац овлашћен да обавља одређене послове на броду који су у њој назначени;
35) потврда о успешно завршеној обуци је
исправа којом акредитована институција потврђује да је на исправи наведени полазник са успехом завршио прописану обуку у прописаном трајању, у складу са прописаним програмом;
36) погонска снага је укупна највећа трајна снага свих главних погонских машина како је наведено у уписном листу или другој бродској исправи поморског брода;
37) поморац је било које лице које је запослено или узето у службу или које ради у било ком својству на броду на који се примењује ова уредба;
38) поморски брод је брод који је намењен за пловидбу искључиво морима и океанима, који се не може користити за пловидбу искључиво унутрашњим водним путевима или искључиво у зонама у којима се примењују лучка правила и прописи; 
	
39) први официр палубе је официр палубе, први до заповедника, који преузима дужност заповедања бродом, у случају да заповедник ту дужност не може да обавља;
40) прекобројни официр је официр
палубе или машине који током службе на броду обавља само део делатности своје службе, као на пример официр изван службе, официр одговоран за терет и
др;
41) приправник је лице које пролази програм обуке, односно убрзане обуке ради стицања официрског звања у служби палубе или машине, коме се таква обука евидентира као пловидбени стаж у поморској књижици; 
	
42) приправник палубе је лице које пролази програм обуке, односно убрзане обуке ради стицања официрског звања у служби палубе, а чија се обука, односно убрзана обука обавља према утврђеном програму и складу са одредбама ове уредбе;
43) приправник машине је лице које пролази програм обуке, односно убрзане обуке ради стицања официрског звања у служби машине, а чија се обука, односно убрзана обука обавља према утврђеном програму и складу са одредбама ове уредбе;
44) приправник у радио-служби  је лице које пролази програм обуке, односно убрзане обуке ради стицања звања у радио-служби, а чија се обука, односно убрзана обука обавља према утврђеном програму и складу са одредбама ове уредбе;
45) призната организација је међународно класификационо друштво, чланица Међународног удружења класификационих друштава (IACS), која испуњава услове за рад у Републици Србији прописане од стране министра надлежног за послове саобраћаја (у даљем тексту: министар) и која је овлашћена од министарства за вршење техничког надзора и статутарну сертификацију поморских бродова, укључујући контролу испуњености услова прописаних Међународнe конвенцијe о стандардима за обуку, издавање уверења и вршење бродске страже помораца, усвојенe 1978. године, са накнадним изменама и допунама од стране акредитованих институција;
46) путнички брод је брод са сопственим погоном регистрован за превоз више од 12 путника, у складу са одредбама Међународнe конвенцијe о заштити људског живота на мору, усвојене 1974. године, са накнадним изменама и допунама (у даљем тексту: SOLAS Конвенција);
47) Радио правила су Радио правила усвојена од стране Међународне уније за телекомуникације (у даљем тексту: Радио правила); 
	
48) радио служба обухвата послове држања страже, техничког одржавања и поправки у складу са одредбама Радио правила, SOLAS Конвенцијe, као и одговарајућим смерницама IMO-a;
49) радио оператер је лице које има одговарајуће овлашћење издато или признато од стране министарства у складу са одредбама ове уредбе и Радио правила;
50) регистратор је државни службеник министарства који води регистар издатих поморских овлашћења;
51) rо-rо путнички брод је путнички брод са просторима за возила (rо-rо терете) или просторима посебних врста, како је утврђено SOLAS Конвенцијом;
52) сат је временски период у трајању од 60 минута;
53) STCW Законик је Законик о обуци, издавању уверења и вршењу бродске страже помораца, како је усвојен Резолуцијом 2. конференције држава страна уговорница STCW Конвенције из 1995. гoдине, са накнадним изменама и допунама (у даљем тексту: STCW Законик);
54) STCW Конвенција је Међународна конвенција о стандардима за обуку, издавање уверења и вршење бродске страже помораца, усвојена 1978. године, са накнадним изменама и допунама (у даљем тексту: STCW Конвенција);
55) STCW ознака је скуп арапских и римских бројева за распознавање појединих овлашћења у бродским службама, у складу са STCW Конвенцијом, са накнадним изменама и допунама, Прилогом уз STCW Конвенцију и STCW Закоником;
56) дужности у погледу сигурности на броду су сви послови и дужности које се односе на сигурносну заштиту на броду који су дефинисани у Глави XI/2 SOLAS Конвенције и у ISPS Правилнику; 
	
57) танкер за превоз нафте је брод регистрован првенствено за превоз нафте и нафтних деривата у расутом стању;

58) танкер за превоз хемикалија је брод регистрован за превоз течних производа у расутом стању, наведених у Глави 17 Међународног правилника о изградњи и опремању бродова за превоз опасних хемикалија у разливеном стању (IBC Code);
59) танкер за превоз течних гасова је брод регистрован за превоз течних гасова у расутом стању или других производа наведених у Глави 19 Правилника о изградњи и опремању бродова за превоз утечњених гасова у разливеном стању (IGC Code);
60) убрзана обука је одобрени програм убрзане обуке на броду која има за циљ да скрати прописани период поморског стажа за стицање одређеног овлашћења о оспособљености; 
	
61) уверење о положеном испиту је
исправа којом акредитована институција потврђује да је на исправи наведени полазник са успехом положио усмени испит, у складу са одредбама ове уредбе;
62) управитељ машине је највиши официр одговоран за погон брода, као и за рад и одржавање машинских и електричних постројења на броду;
63) учења на даљину је достизање знања и вештина кроз достављене информације и упутства, применом различитих технологија и осталих форми учења на даљину;
64) члан посаде је члан посаде поморског брода који није заповедник или официр;
65) члан посаде који чини део пловидбене страже (морнар) је члан посаде оспособљен у складу са прописом II/4 STCW Конвенције;
66) члан посаде који чини део пловидбене страже у машинском одељењу
(чистач) је члан посаде оспособљен у складу са прописом III/4 STCW Конвенције;
67) члан посаде за електротехнику је члан посаде оспособљен у складу са прописом STCW III/7 Конвенције.
Члан 4.
Поморац на броду обавља бродске делатности оног нивоа одговорности за које је оспособљен и за које је стекао овлашћење, као и све бродске делатности које се обављају на нижем нивоу одговорности у оквиру исте службе.
Овлашћење за обављање послова нижих нивоа одговорности издаје се на захтев поморца, ако регистратор утврди да су испуњени услови за издавање тог овлашћења.
Овлашћење из става 2. овог члана издаје се са истим роком важења које има овлашћење на основу кога се издаје. 
	
Члан 5.
На брод државне припадности Републике Србије дозвољено је укрцавање само поморца који поседују одговарајуће овлашћење издато у складу са одредбама ове уредбе.
Заповедник је дужан да обезбеди да поморци на броду државне припадности Републике Србије обављају бродске делатности оног нивоа одговорности за које су оспособљени и за које су стекли овлашћења у складу са одредбама ове уредбе.
Поморац је дужан да држи оригинале овлашћења и овере овлашћења на броду током службе на броду државне припадности Републике Србије. 
	
Део други
I. ЗВАЊА И ОВЛАШЋЕЊА О ОСПОСОБЉЕНОСТИ ПОМОРАЦА
Бродске делатности
Члан 6.
Поморци се оспособљавају и стичу овлашћења о оспособљености за обављање следећих бродских делатности:
1) пловидба;
2) руковање и слагање терета;
3) управљање пословима на броду и брига за лица на броду;
4) бродско машинство;
5) електротехника, електроника и техника управљања;
6) одржавање и поправке;
7) радио-везе.
Нивои одговорности 
Члан 7.
Бродске делатности из члана 6. ове уредбе обављају се на управљачком, радном и помоћном нивоу одговорности.
Управљачки ниво одговорности односи се на управљање свим или одређеним бродским делатностима од стране помораца који имају овлашћење за заповедника брода, првог официра палубе, управитеља машине и другог официра машине, којим се обезбеђује да се сви послови у оквиру тог нивоа одговорности прописно извршавају.
Радни ниво одговорности односи се на поморце који имају овлашћење за официра пловидбене страже, официра пловидбене страже у машинском одељењу, официра машине на дужности у машинском комплексу који је повремено без посаде или радио-оператера на поморском броду, којим се обезбеђује да се сви послови у оквиру тог нивоа одговорности прописно извршавају према одговарајућим поступцима и упутствима лица које је на управљачком нивоу одговорности. 
	
Помоћни ниво одговорности је одговорност за обављање одређених задатака, дужности или одговорности на поморском броду према упутствима поморца из ст. 2. и 3. овог члана који је на управљачком или радном нивоу одговорности.
Ниво одговорности, повезан уз дужности на броду, наводи се у одговарајућем овлашћењу о оспособљености, односно посебној оспособљености.
Члан 8.
Бродске делатности из члана 6. ове уредбе обављају се у служби палубе, служби машине и радио-служби.
Члан 9.
Звања помораца у служби палубе су: 
1) заповедник брода;
2) први официр палубе;
3) официр пловидбене страже.
Заповедник, први официр палубе и официр пловидбене страже оспособљавају се за обављање следећих бродских делатности: пловидба, руковање и слагање терета, управљање пословима на броду, брига за лица на броду и радио-везе.
Поред помораца из става 1. овог члана, поморци у служби палубе су и:
1) оспособљени поморац у служби палубе; 
2) члан посаде који чини део пловидбене страже. 
Оспособљени поморац у служби палубе оспособљава се за обављање следећих бродских делатности: пловидба, руковање и слагање терета, управљање пословима на броду и брига за лица на броду, као и одржавање и поправке.
Члан посаде који чини део пловидбене страже оспособљава се за обављање бродске делатности: пловидба.
Члан 10.
Звања помораца у служби машине су:
1) управитељ машине;
2) други официр машине;
3) официр пловидбене страже у машинском одељењу;
4) официр за електротехнику.
Управитељ машине, други официр машине и официр пловидбене страже у машинском одељењу оспособљавају се за обављање следећих бродских делатности: бродско машинство, електротехника, електроника и аутоматика, управљање пословима на броду, брига за лица на броду, као и одржавање и поправке.
Официр за електротехнику оспособљава се за обављање следећих делатности: електротехника, електроника и аутоматика, управљање пословима на броду и брига за лица на броду, као и одржавање и поправке.
Поред помораца из става 1. овог члана, поморци у служби машине су и:
1) оспособљени поморац у машинском одељењу; 
2) члан посаде који чини део пловидбене страже у машинском одељењу;
3) члан посаде за електротехнику.
Оспособљени поморац у машинском одељењу оспособљава се за обављање следећих бродских делатности: бродско машинство, електротехника, електроника и аутоматика, управљање пословима на броду, брига за лица на броду, као и одржавање и поправке.
Члан посаде који чини део пловидбене страже у машинском одељењу оспособљава се за обављање бродске делатности: бродско машинство.
Члан посаде за електротехнику оспособљава се за обављање следећих делатности: електротехника, електроника и техника управљања, управљање пословима на броду и брига за лица на броду.
Члан 11.
Звања помораца у радио служби су:
1) GMDSS радио-оператер са општим овлашћењем;
2) GMDSS радио-оператер са ограниченим овлашћењем.
GMDSS радио-оператeр са општим овлашћењимa и GMDSS радио-оператер са ограниченим овлашћењима оспособљавају се да на одређеном нивоу одговорности у оквиру своје службе, обављају следеће бродске делатности: радио-везе, одржавање и поправке уређаја и опреме на броду.
Члан 12.
Поморац стиче звање из чл. 9–11. ове уредбе и овлашћен је да обавља послове у оном нивоу одговорности који је назначен у овлашћењу на броду одређене врсте, тонаже, односно снаге погонских машина, односно може да обавља послове:
1) заповедника, официра, GMDSS радио-оператера ако има: 
(1) важеће овлашћење о оспособљености и оверу овлашћења из чл. 13, 14. или 15. ове уредбе,
(2) важеће овлашћење о оспособљености које је издато и оверено у складу са одредбама STCW Конвенције од стране друге државе и које је признато у складу са одредбама закона којим се уређује поморска пловидба (у даљем тексту: Закон);
2) члана посаде ако има:
(1) важеће овлашћење о посебној оспособљености из члана 16. ове уредбе, 
	
(2) важеће овлашћење издато у складу са одредбама STCW Конвенције од стране или у име друге државе и које је признато у складу са одредбама Закона, или
(3) неко друго овлашћење издато у складу са одредбама STCW Конвенције од стране или у име друге државе и које је признато у складу са одредбама Закона, које га квалификује за рад на домаћем броду у једном од звању прописаних овом уредбом.
Члан 13.
Поморци у служби палубе могу стећи следећа овлашћења о оспособљености, са одговарајућим ограничењима, оверoм и нивоом одговорности: 
	
1) заповедник брода: 
(1) заповедник брода до 500 бруто тона (у даљем тексту: BT) – радни ниво одговорности (STCW II/3),
(2) заповедник брода од 500 ВТ до 3000 ВТ – управљачки ниво одговорности (STCW II/2),
(3) заповедник брода од 3000 BТ или већем – управљачки ниво одговорности (STCW II/2);
2) први официр палубе:
(1) први официр палубе на броду од 500 ВТ до 3000 BТ – управљачки ниво одговорности (STCW II/2),
(2) први официр палубе на броду од 3000 BТ или већем – управљачки ниво одговорности (STCW II/2);
3) официр пловидбене страже:
(1) официр пловидбене страже на броду до 500 BT – радни ниво одговорности (STCW II/3),
(2) официр пловидбене страже на броду од 500 BT или већем – радни ниво одговорности (STCW II/1).
Члан 14.
Поморци у служби машине могу стећи следећа овлашћења о оспособљености, са одговарајућим ограничењима, овером и нивоом одговорности: 
	
1) управитељ машине: 
(1) управитељ машине на броду са машинским комплексом погонске снаге од 750 киловата (у даљем тексту: kW) до 3000 kW – управљачки ниво одговорности (STCW III/3), 
	
(2) управитељ машине на броду са машинским комплексом погонске снаге од 3000 kW или јачим – управљачки ниво одговорности (STCW III/2);
2) други официр машине:
(1) други официр машине на броду са машинским комплексом погонске снаге од 750 kW до 3000 kW – управљачки ниво одговорности (STCW III/3), 
	
(2) други официр машине на броду са машинским комплексом погонске снаге од 3000 kW или јачим – управљачки ниво одговорности (STCW III/2);
3) официр пловидбене страже у машинском одељењу:
(1) официр пловидбене страже на броду са машинским комплексом погонске снаге од 750 kW или јачим – радни ниво одговорности (STCW III/1);
4) официр за електротехнику (STCW III/6) – радни ниво одговорности.
Члан 15.
Поморци у радио служби могу стећи следећа овлашћења о оспособљености, са одговарајућим ограничењима, овером и нивоом одговорности:
1) GMDSS радио-оператер са ограниченим овлашћењима – радни ниво одговорности (STCW IV/2);
2) GMDSS радио-оператер са општим овлашћењима – радни ниво одговорности (STCW IV/2).
Члан 16.
Чланови посаде могу стећи следећа овлашћења о посебној оспособљености, са ограничењима ако их има и одговарајућим нивоом одговорности:
1) члан посаде на броду од 500 BT или већем који чини део пловидбене страже, са изузетком приправника палубе – овлашћење за члана посаде који чини део пловидбене страже на броду од 500 BT или већем (морнар палубе) – помоћни ниво одговорности (STCW II/4); 
	
2) члан посаде у својству оспособљеног поморца у служби палубе, са изузетком приправника палубе – овлашћење за оспособљеног поморца у служби палубе на броду од 500 BT или већем (кормилар) – помоћни ниво одговорности (STCW II/5);
3) члан посаде који чини део пловидбене страже у машинском одељењу са посадом или је одређен за вршење дужности у машинском одељењу које је повремено без посаде на броду са машинским комплексом погонске снаге од 750 kW или више, са изузетком приправника машине – овлашћење за члана посаде који чини део пловидбене страже у машинском одељењу на броду са машинским комплексом погонске снаге од 750 kW или више (чистач) – помоћни ниво одговорности (STCW III/4);
4) члан посаде у својству оспособљеног поморца у машинском одељењу са посадом или је одређен за вршење дужности у машинском одељењу које је повремено без посаде на броду са машинским комплексом погонске снаге од 750 kW или више, са изузетком приправника машине – овлашћење за
оспособљеног поморца у машинском одељењу на броду са машинским комплексом погонске снаге од 750 kW или више (мазач) – помоћни ниво одговорности (STCW III/5); 
	
5) члан посаде за електротехнику на броду са машинским комплексом погонске снаге од 750 kW или више – овлашћење за члана посаде за електротехнику (STCW III/7) – помоћни ниво одговорности;
6) бродски кувар.
Члан 17.
Поред овлашћења о посебној оспособљености из члана 16. ове уредбе, поморци могу да стекну и следећа овлашћења о посебној оспособљености:
1) овлашћење о посебној оспособљености за руковање чамцем за спасавање и спасилачким чамцем, осим брзог спасилачког чамца (STCW VI/2-1);
2) овлашћење о посебној оспособљености за руковање брзим спасилачким чамцем (STCW VI/2-2).
Овлашћења о посебној оспособљености о поступцима у случају опасности на броду и основне безбедности на броду 
	
Члан 18.
Пре преузимања дужности на броду, поморац који обавља послове на броду у било ком својству мора да савлада посебан програм обуке – Поступци у случају опасности на броду (STCW A-VI/1).
Програм из става 1. овог члана спроводи компанија на чији брод се укрцава поморац.
Програм из става 1. овог члана може да врши и акредитована институција.
Поморцу који је са успехом савладао програм из става 1. овог члана, компанија или акредитована институција издаје одговарајућу потврду.
Потврда из става 4. овог члана издаје се без временског ограничења.
Поморац коме се на броду поверавају послови који се односе на безбедност и спречавање загађења, пре првог укрцавања мора у акредитованој институцији да заврши обуку за стицање овлашћења о посебној оспособљености – Основна безбедност на броду (STCW VI/1) по програму из Прилога 2 – Програм наставних предмета/курсева за стицање овлашћења о оспособљености, овлашћења о посебној оспособљености и потврда о оспособљености, који је одштампан уз ову уредбу и чини њен саставни део (у даљем тексту: Програм наставних предмета/курсева из Прилога 2 ове уредбе). 
	
Обука из става 6. овог члана обухвата:
1) лично преживљавање на мору;
2) основна прва помоћ;
3) спречавање избијања пожара и противпожарна заштита;
4) лична безбедност и друштвена одговорност.
Овлашћење из става 6. овог члана издаје се са роком важења од пет година. 
	
Овлашћења о посебној оспособљености за рад на танкерима
Члан 19.
Заповедник, управитељ машине, официри и други чланови посаде танкера морају да стекну следећа овлашћења о посебној оспособљености:
1) основна оспособљеност за рад на танкерима за превоз нафте и хемикалија (STCW V/1-1-1);
2) рад на танкерима за превоз нафте (STCW V/1-1-2);
3) рад на танкерима за превоз хемикалија (STCW V/1-1-3);
4) основна оспособљеност за рад на танкерима за превоз течних гасова (STCW V/1-2-1);
5) рад на танкерима за превоз течних гасова (STCW V/1-2-2).
Овлашћења о посебној оспособљености за рад на путничким бродовима
Члан 20.
Заповедник, официри и други чланови посаде на путничком броду морају да стекну овлашћење о посебној оспособљености
– Предузимање мера безбедности на путничком броду (STCW А-V/2).
Овлашћење о посебној оспособљености за руковање опасним теретом
Члан 21.
Заповедник, официри палубе и сви чланови посаде одговорни за руковање опасним теретом прописаним у Међународном правилнику о поморском превозу опасне робе (IMDG Code) и Правилнику о превозу сувих расутих терета (BC Code) морају да стекну овлашћење о посебној оспособљености – Рад са опасним теретима (STCW B-V/b и STCW B-V/c).
Овлашћење о посебној оспособљености за напредно управљање гашењем пожара
Члан 22.
Заповедник брода, управитељ машине, први официр палубе, други официр машине, официр пловидбене страже, официр пловидбене страже на броду са машинским комплексом погонске снаге од 750 kW или јачим, као и члан посаде који руководи операцијама гашења пожара, морају да стекну овлашћење о посебној оспособљености – Напредно управљање гашењем пожара (STCW VI/3).
Овлашћења о посебној оспособљености за пружање прве медицинске помоћи на броду и вођење медицинске 
	
неге на броду
Члан 23. 
Поморци који су одређени за обављање послова пружања прве медицинске помоћи на броду морају да стекну овлашћење о посебној оспособљености – Пружање прве медицинске помоћи на броду (STCW VI/4-1). 
	
Поморци који су одређени за обављање послова вођења медицинске бриге на броду морају да 
	стекну овлашћење о посебној оспособљености – Вођење медицинске неге на броду (STCW VI/4-2).
Овлашћења о посебној оспособљености о познавању сигурности на броду и вршење послова везане за сигурност брода
Члан 24.
Пре преузимања дужности на броду, сви поморци који обављају послове на броду који мора да испуњава захтеве одредаба ISPS Правилника, морају да заврше обуку – Упознавање са
сигурносном заштитом на броду. 
Пре преузимања дужности на броду, поморци запослени у било ком својству на броду који мора да испуњава захтеве прописане ISPS Правилником, којима нису додељени послови везани за сигурност брода, морају да стекну овлашћење о посебној оспособљености – Подизање нивоа разумевања сигурности на броду (STCW VI/6-1). 
	
Поморци који обављају послове везане за сигурност брода, укључујући мере против пиратства и оружаних пљачки, морају да стекну овлашћење о посебној оспособљености – Вршење послова који се односе на сигурност брода (STCW VI/6-2).
Поред овлашћења о посебној оспособљености из ст. 1–3. овог члана издају се и следећа овлашћења о посебној оспособљености:
1) официр одговоран за сигурносну заштиту брода (STCW VI/5);
2) лице одговорно за сигурносну заштиту у компанији.
II. УСЛОВИ ЗА СТИЦАЊЕ ОВЛАШЋЕЊА
Служба палубе
Члан 25.
Овлашћење о оспособљености за официра пловидбене страже на броду од 500 BT или већем (STCW II/1) стиче поморац који:
1) има најмање 18 година живота;
2) је стекао одговарајуће теоријско знање и практичне вештине:
(1) завршеним средњим образовањем у четворогодишњем трајању, завршеном одобреном припремном обуком за официра пловидбене страже у акредитованој институцији током које се полаже одређена разлика у предметима према програму из Прилога 4 – Програм припремне обуке за официра пловидбене страже, официра пловидбене страже у служби машине и официра за електротехнику, који је одштампан уз ову уредбу и чини њен саставни део (у даљем тексту: Програм из Прилога 4 ове уредбе), завршеном одобреном обуком за стицање тог овлашћења и полагањем теоријског испита у акредитованој институцији, као и стеченим овлашћењима о оспособљености, односно посебној оспособљености и потврдама о оспособљености, у складу са матрицом из Прилога 1 – Матрица предмета/курсева са захтеваним модулима за стицање овлашћења о оспособљености (палуба и машина), односно посебној оспособљености чланова посаде, који је одштампан уз ову уредбу и чини њен саставни део (у даљем тексту: матрица из Прилога 1 ове уредбе) и Програмом наставних предмета/курсева из Прилога 2 ове уредбе, или
(2) завршеним средњим образовање у четворогодишњем трајању за подручје рада: Саобраћај, образовни профил: наутички техничар-поморски смер, чији је наставни план и програм у складу са матрицом из Прилога 1 ове уредбе и Програмом наставних предмета из Прилога 2 ове уредбе;
3) је остварио одобрени поморски стаж, и то:
(1) најмање 12 месеци одобреног поморског стажа у својству приправника за стицање тог овлашћења, током којег је завршио одобрену обуку на броду у складу са захтевима Одељка А-II/1 STCW Законика и ове уредбе, што се доказује дневником о завршеној обуци и стеченој пракси, или 
	
(2) најмање 36 месеци одобреног поморског стажа у служби палубе на броду од 500 ВТ или већем у својству оспособљеног поморца у служби палубе (кормилар) (STCW II/5);
4) је вршио послове страже на броду под надзором заповедника или официра пловидбене страже последњих шест месеци захтеваног поморског стажа; 
	
5) је завршио I, II и III ниво процене оспособљености;
6) испуњава прописане здравствене услове.
Током трајања образовања из става 1. тачка 2) подтачка (2) овог члана, кандидат je дужан да у акредитованој институцији заврши обуке за стицање овлашћења о оспособљености, односно посебној оспособљености, као и потврде о оспособљености у складу са матрицом из Прилога 1 ове уредбе.
Обука за стицање овлашћења и потврда из става 2. овог члана током трајања образовања из става 1. тачка 2) подтачка (2) овог члана, финансира се из средстава јединице локалне самоуправе која се користе за остваривање програма који нису делатност установе у складу са одредбама закона којим се уређују основе система образовања и васпитања. 
	
Наставни план и програм из става 1. тачка 2) подтачка (2) овог члана, утврђује министарство надлежно за образовање уз сагласност министарства.
Министарство издаје сагласност из става 4. овог члана, ако су наставни план и програм у складу са матрицом из Прилога 1 ове уредбе и Програмом наставних предмета из Прилога 2 ове уредбе, као и ако школска установа испуњава захтеве прописане у чл. 78, 79, 82, 83. и 84. ове уредбе. 
	
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Члан 26.
Овлашћење о оспособљености за првог официр палубе на броду од 500 ВТ до 3000 BТ (STCW II/2) стиче поморац који:
1) је стекао овлашћење из члана 25. ове уредбе;
2) је завршио одобрену обуку за стицање тог овлашћења и положио теоријски испит у акредитованој институцији, као и стекао овлашћења о оспособљености, односно посебној оспособљености и потврде о оспособљености, у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе;
3) има најмање 12 месеци одобреног поморског стажа у својству официра пловидбене страже на броду од 500 BT или већем; 
	
4) је завршио III ниво процене оспособљености;
5) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Члан 27.
Овлашћење о оспособљености за официра пловидбене страже на броду до 500 BT издаје се на захтев поморца који је стекао овлашћење из члана 26. ове уредбе.
Овера овлашћења из става 1. овог члана издаје се са истим роком важења као и овлашћење. 
	
Члан 28.
Овлашћење о оспособљености за првог официр палубе на броду од 3000 BТ или већем (STCW II/2) стиче поморац који:
1) је стекао овлашћење из члана 25. ове уредбе;
2) је завршио одобрену обуку за стицање тог овлашћења и положио теоријски испит у акредитованој институцији, као и стекао овлашћења о оспособљености, односно посебној оспособљености и потврде о оспособљености, у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе;
3) има најмање 12 месеци одобреног поморског стажа у својству официра пловидбене страже на броду од 500 BT или већем;
4) је завршио III ниво процене оспособљености;
5) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Члан 29.
Овлашћење о оспособљености за заповедника брода од 500 ВТ до 3000 ВТ (STCW II/2) стиче поморац који:
1) је стекао овлашћење из члана 25. ове уредбе и испуњава услове прописане за стицање овлашћења из члана 26. ове уредбе;
2) је завршио одобрену обуку за стицање тог овлашћења и положио теоријски испит у акредитованој институцији, као и стекао овлашћења о оспособљености, односно посебној оспособљености и потврде о оспособљености, у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе;
3) је остварио одобрени поморски стаж и то:
(1) најмање 36 месеци одобреног поморског стажа у својству официра пловидбене страже на броду од 500 ВТ или већим, или
(2) најмање 24 месеца одобреног поморског стажа у својству официра пловидбене страже на бродовима од 500 ВТ или већим од чега најмање 12 месеци одобреног поморског стажа у својству првог официра палубе на броду од 500 ВТ до 3000 BТ;
4) је завршио III ниво процене оспособљености;
5) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Члан 30.
Овлашћење о оспособљености за заповедника брода до 500 ВТ издаје се на захтев поморца који је стекао овлашћење из члана 29. ове уредбе.
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Члан 31.
Овлашћење о оспособљености за заповедника брода од 3000 ВТ или више (STCW II/2) стиче поморац који:
1) је стекао овлашћење из члана 25. ове уредбе; 
2) је завршио одобрену обуку за стицање тог овлашћења и положио теоријски испит у акредитованој институцији, као и стекао овлашћења о оспособљености, односно посебној оспособљености о потврде о оспособљености, у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе;
3) је остварио одобрени поморски стаж и то:
(1) најмање 36 месеци одобреног поморског стажа у својству официра пловидбене страже на броду од 500 BТ или већем, или
(2) најмање 24 месеца одобреног поморског стажа у својству официра пловидбене страже на бродовима од 500 ВТ или већим од чега најмање 12 месеци одобреног поморског стажа у својству првог официра палубе на броду од 3000 ВТ или већем;
4) је завршио III ниво процене оспособљености;
5) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Служба машине
Члан 32.
Овлашћење о оспособљености за официра пловидбене страже на броду са машинским комплексом погонске снаге од 750 kW или јачим (STCW III/1) стиче поморац који:
1) има најмање 18 година живота; 
2) је стекао одговарајуће теоријско знање и практичне вештине:
(1) завршеним средњим образовањем у четворогодишњем трајању, завршеном одобреном припремном обуком за официра пловидбене страже у служби машине у акредитованој институцији током које се полаже разлика у предметима према Програму из Прилога 4 ове уредбе, завршеном одобреном обуком за стицање тог овлашћења и полагањем теоријског испита у акредитованој институцији, као и стеченим овлашћењима о оспособљености, односно посебној оспособљености и потврдама о оспособљености, у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе, или
(2) завршеним средњим образовањем у четворогодишњем трајању за подручје рада: Саобраћај, образовни профил: бродомашински техничар, чији је наставни план и програм у складу са матрицом из Прилога 1 ове уредбе и Програмом наставних предмета из Прилога 2 ове уредбе;
3) је остварио одобрени поморски стаж, и то:
(1) завршетком практичних радионица према Програму из Прилога 2 ове уредбе и најмање 12 месеци одобреног поморског стажа у служби машине на броду са машинским комплексом погонске снаге од 750 kW или јачим у својству приправника за стицање тог овлашћења, током којег је завршио одобрену обуку на броду у складу са захтевима Одељка А-III/1 STCW Законика и ове уредбе, што се доказује дневником о завршеној обуци и стеченој пракси, или
(2) најмање 30 месеци одобреног поморског стажа у служби машине на броду у својству оспособљеног поморца у машинском одељењу (мазач) (STCW III/5); 
	
4) је вршио послове страже у машини под надзором управитеља машине или официра пловидбене страже у служби машине, последњих шест месеци захтеваног поморског стажа; 
	
5) је завршио I, II и III ниво процене оспособљености;
6) испуњава прописане здравствене услове.
Током трајања образовања из става 1. тачка 2) подтачка (2) овог члана, кандидат је дужан да заврши обуке у акредитованој институцији за стицање овлашћења о оспособљености, односно посебној оспособљености, као и потврде о оспособљености у складу са матрицом из Прилога 1 ове уредбе.
Обука за стицање овлашћења и потврда из става 2. овог члана током трајања образовања из става 1. тачка 2) подтачка (2) овог члана, финансира се из средстава јединице локалне самоуправе која се користе за остваривање програма који нису делатност установе у складу са одредбама закона којим се уређују основе система образовања и васпитања. 
	
Наставни план и програм из става 1. тачка 2) подтачка (2) овог члана, утврђује министарство надлежно за образовање уз сагласност министарства.
Министарство издаје сагласност из става 4. овог члана, ако су наставни план и програм у складу са матрицом из Прилога 1 ове уредбе и Програмом наставних предмета из Прилога 2 ове уредбе, као и ако школска установа испуњава захтеве прописане у чл. 78, 79, 82, 83. и 84. ове уредбе. 
	
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Члан 33.
Овлашћење о оспособљености за другог официра машине на броду са машинским комплексом погонске снаге од 750 kW до 3000 kW (STCW III/3) стиче поморац који:
1) је стекао овлашћење из члана 32. ове уредбе;
2) је завршио одобрену обуку за стицање тог овлашћења и положио теоријски испит у акредитованој институцији, као и стекао овлашћења о посебној оспособљености и потврде о оспособљености, у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе;
3) има најмање 12 месеци одобреног поморског стажа у својству официра машинe на броду са машинским комплексом погонске снаге од 750 kW или јачим;
4) је завршио III ниво процене оспособљености;
5) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Члан 34.
Овлашћење о оспособљености за другог официр машине на броду са машинским комплексом погонске снаге од 3000 kW или јачим (STCW III/2) стиче поморац који:
1) је стекао овлашћење из члана 32. ове уредбе;
2) је завршио одобрену обуку за стицање тог овлашћења и положио теоријски испит у акредитованој институцији, као и стекао овлашћења о посебној оспособљености и потврде о оспособљености, у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе;
3) има најмање 12 месеци одобреног поморског стажа у својству официра пловидбене страже на броду са машинским комплексом погонске снаге од 750 kW или јачим;
4) је завршио III ниво процене оспособљености;
5) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Члан 35.
Овлашћење о оспособљености за управитеља машине на броду са машинским комплексом погонске снаге од 750 kW до 3000 kW (STCW III/3), стиче поморац који:
1) је стекао овлашћење из члана 32. ове уредбе;
2) је завршио одобрену обуку за стицање тог овлашћења и положио теоријски испит у акредитованој институцији, као и стекао овлашћења о посебној оспособљености и потврде о оспособљености, у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе;
3) има најмање 24 месеци одобреног поморског стажа у својству официра пловидбене страже на броду са машинским комплексом погонске снаге од 750 kW или јачим, од чега најмање 12 месеци одобреног поморског стажа у својству другог официра машине на броду са машинским комплексом погонске снаге од 750 kW до 3000 kW;
4) је завршио III ниво процене оспособљености;
5) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Члан 36.
Овлашћење о оспособљености за управитеља машине на броду са машинским комплексом погонске снаге од 3000 kW или јачим (STCW III/2) стиче поморац који:
1) је стекао овлашћење из члана 32. ове уредбе;
2) је завршио одобрену обуку за стицање тог овлашћења и положио теоријски испит у акредитованој институцији, као и стекао овлашћења о посебној оспособљености и потврде о оспособљености, у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе;
3) је остварио одобрени поморски стаж и то:
(1) најмање 36 месеци одобреног поморског стажа у својству официра пловидбене страже на броду са машинским комплексом погонске снаге од 750 kW или јачим, или
(2) најмање 24 месеца одобреног поморског стажа у својству официра пловидбене страже на броду са машинским комплексом погонске снаге од 750 kW или јачим од чега најмање 12 месеци у својству другог официра машине на броду са машинским комплексом погонске снаге од 750 kW или јачим;
4) је завршио III ниво процене оспособљености;
5) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Члан 37.
Овлашћење о оспособљености за официра за електротехнику (STCW III/6) стиче поморац који:
1) има најмање 18 године живота;
2) је стекао одговарајуће теоријско знање:
(1) завршеним средњим образовањем у четворогодишњем трајању за подручје рада: Електротехника, за образовни профил чији је наставни план и програм у складу са Програмом наставних предмета/курсева из Прилога 2 ове уредбе, или
(2) завршеним средњим образовањем у четворогодишњем трајању, завршеном одобреном припремном обуком за официра за електротехнику у акредитованој институцији током које се полаже разлика у предметима према Програму из Прилога 4 ове уредбе, завршеном одобреном обуком за стицање тог овлашћења и полагањем теоријског испита у акредитованој институцији, као и стеченим овлашћењима о оспособљености, односно посебној оспособљености и потврдама о оспособљености у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе;
3) је остварио одобрени поморски стаж, и то:
(1) најмање 12 месеци одобреног поморског стажа у служби машине на броду са машинским комплексом погонске снаге од 750 kW или јачим у својству приправника за стицање тог овлашћења, током којег је завршио одобрену обуку на броду у складу са захтевима Одељка А-III/6 STCW Законика и ове уредбе, што се доказује дневником о завршеној обуци и стеченој пракси, или
(2) најмање 30 месеци одобреног поморског стажа у служби машине на броду у својству члана посаде за електротехнику (STCW III/7) или оспособљеног поморца у машинском одељењу (мазач) (STCW III/5); 
	
4) је завршио I, II и III ниво процене оспособљености; 
5) испуњава прописане здравствене услове.
Током трајања образовања из става 1. тачка 2) подтачка (1) овог члана, кандидат је дужан да у акредитованој институцији заврши обуке за стицање овлашћења о посебној оспособљености и потврда о оспособљености у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе.
Обука за стицање овлашћења и потврда из става 2. овог члана током трајања образовања из става 1. тачка 2) подтачка (1) овог члана, финансира се из средстава јединице локалне самоуправе која се користе за остваривање програма који нису делатност установе у складу са одредбама закона којим се уређују основе система образовања и васпитања. 
	
Наставни план и програм из става 1. тачка 2) подтачка (1) овог члана, утврђује министарство надлежно за образовање уз сагласност министарства.
Министарство издаје сагласност из става 4. овог члана, ако су наставни план и програм у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе, као и ако школска установа испуњава захтеве прописане у чл. 78. 79, 82, 83. и 84. ове уредбе. 
	
Овлашћење из става 1. овог члана издаје се са роком важења од пет година од дана издавања. 
	
Овера овлашћења из става 1. овог члана издаје се са истим роком важења као и овлашћење. 
	
Радио-служба
Члан 38.
Овлашћење о оспособљености за GMDSS радио-оператера са ограниченим овлашћењем (STCW IV/2)
стиче поморац који:
1) има најмање 18 година живота;
2) има завршено основно образовање и одобрену обуку за стицање тог овлашћења у акредитованој институцији по Програму наставних предмета/курсева из Прилога 2 ове уредбе;
3) је завршио I, II и III ниво процене оспособљености;
4) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Члан 39.
Овлашћење о оспособљености за GMDSS радио-оператера са општим овлашћењем (STCW IV/2)
стиче поморац који:
1) има најмање 18 година живота;
2) има завршено основно образовање и одобрену обуку за стицање тог овлашћења у акредитованој институцији по Програму наставних предмета/курсева из Прилога 2 ове уредбе;
3) је завршио I, II и III ниво процене оспособљености;
4) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Овера овлашћења из става 1. овог члана издаје се са истим роком важења као и овлашћење. 
	
Овлашћења о посебној оспособљености
Члан 40.
Oвлашћење о посебној оспособљености за члана посаде који чини део пловидбене страже (морнар палубе) (STCW II/4)
стиче поморац који:
1) има најмање 16 година живота;
2) има завршено основно образовање;
3) је успешно завршио у акредитованој институцији одобрену обуку за стицање тог овлашћења и стекао овлашћења о посебној оспособљености, у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе;
4) је остварио одобрени поморски стаж и то:
(1) најмање шест месеци одобреног поморског стажа у служби палубе у својству приправника, или
(2) најмање два месеци одобреног поморског стажа у служби палубе у својству приправника током којег је завршио одорену убрзану обуку на броду или у акредитованој институцији;
5) је током трајања одобреног поморског стажа вршио послове страже на броду под надзором заповедника или официра пловидбене страже;
6) завршио I ниво процене оспособљености;
7) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Члан 41.
Овлашћење о посебној оспособљености за оспособљеног поморца у служби палубе (кормилар) (STCW II/5) стиче поморац који:
1) има најмање 18 година живота;
2) има завршено основно образовање;
3) је успешно завршио у акредитованој институцији одобрену обуку за стицање тог овлашћења и стекао овлашћења о посебној оспособљености и потврде о оспособљености, у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе;
4) је остварио одобрени поморски стаж и то:
(1) најмање 18 месеци одобреног поморског стажа у својству члана посаде који чини део пловидбене страже (STCW II/4) (морнар палубе), или
(2) најмање 12 месеци одобреног поморског стажа у својству члана посаде који чини део пловидбене страже (STCW II/4) (морнар палубе), током које је завршио одобрену убрзану обуку на броду;
5) је завршио I и II ниво процене оспособљености;
6) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Члан 42.
Овлашћење о посебној оспособљености за члана посаде који чини део пловидбене страже у машинском одељењу (чистач) (STCW III/4) стиче поморац који:
1) има најмање 16 година живота;
2) има завршено основно образовање;
3) је успешно завршио у акредитованој институцији одобрену обуку за стицање тог овлашћења и стекао овлашћење о посебној оспособљености, у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе;
4) је остварио одобрени поморски стаж и то:
(1) најмање шест месеци одобреног поморског стажа у служби машине на броду са машинским комплексом погонске снаге од 750 kW или више, или
(2) најмање два месеца одобреног поморског стажа у служби палубе на броду са машинским комплексом погонске снаге од 750 kW или више, током којег је завршио одобрену убрзану обуку;
5) је вршио послове страже на броду под надзором официра пловидбене страже у машинском одељењу;
6) је завршио I ниво процене оспособљености;
7) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Члан 43.
Овлашћење о посебној оспособљености за оспособљеног поморца у служби машине (мазач) (STCW III/5) стиче поморац који:
1) има најмање 18 година живота;
2) испуњава услове за стицање овлашћења из члана 42. ове уредбе;
3) је успешно завршио у акредитованој институцији одобрену обуку за стицање тог овлашћења и стекао овлашћења о посебној оспособљености и потврду о оспособљености у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе; 
	
4) је остварио одобрени поморски стаж и то:
(1) најмање 12 месеци одобреног поморског стажа у својству члана посаде који чини део пловидбене страже у машинском одељењу (STCW III/4) (чистач), или
(2) најмање шест месеци одобреног поморског стажа у својству члана посаде који чини део пловидбене страже у машинском одељењу (STCW III/4) (чистач), током којег је завршио одобрену убрзану обуку;
5) је завршио I и II ниво процене оспособљености;
6) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Члан 44.
Овлашћење о посебној оспособљености за члана посаде за електротехнику (STCW III/7) стиче поморац:
1) који има најмање 18 година живота;
2) који је:
(1) остварио одобрени поморски стаж у трајању од најмање 12 месеци у служби машине на броду са машинским комплексом погонске снаге од 750 kW или више, или
(2) успешно завршио одобрену обуку за стицање тог овлашћења у акредитованој институцији по Програму наставних предмета/курсева из Прилога 2 ове уредбе, као и најмање шест месеци одобреног поморског стажа у служби машине на броду са машинским комплексом погонске снаге од 750 kW или више, или
(3) завршио средње образовање у најмање трогодишњем трајању за подручје рада: Електротехника, чији је наставни план и програм у складу са Програмом наставних предмета/курсева из Прилога 2 ове уредбе, и који је стекао три месеца одобреног пловидбеног стажа у машинском одељењу на броду са машинским комплексом погонске снаге од 750 kW или више;
3) стекао овлашћења о посебној оспособљености и потврду о оспособљености у складу са матрицом из Прилога 1 ове уредбе;
4) који је завршио I и II ниво процене оспособљености;
5) испуњава прописане здравствене услове.
Наставни план и програм из става 1. тачка 2) подтачка (3) овог члана, утврђује министарство надлежно за образовање уз сагласност министарства.
Министарство издаје сагласност из става 2. овог члана, ако су наставни план и програм у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе, као и ако школска установа испуњава захтеве прописане у чл. 78. 79, 82, 83. и 84. ове уредбе. 
	
Овлашћење из става 1. овог члана издаје се са роком важења од пет година од дана издавања.
Члан 45.
Овлашћење о посебној оспособљености за бродског кувара стиче поморац који:
1) има најмање 18 година живота;
2) има средње образовање у трогодишњем трајању за подручје рада: Трговина, угоститељство и туризам, образовни профил: кувар и најмање шест месеци поморског стажа на раду у бродској кухињи, или основно образовање и најмање 36 месеци поморског стажа на раду у бродској кухињи;
3) је успешно завршио одобрену обуку за стицање тог овлашћења и процену оспособљености у акредитованој институцији у складу са Програмом наставних предмета/курсева из Прилога 2 ове уредбе;
4) је стекао овлашћења о посебној оспособљености у складу са матрицом из Прилога 1 ове уредбе;
5) испуњава прописане здравствене услове.
Овлашћење из става 1. овога члана издаје се са роком важења од пет година од дана издавања.
Члан 46.
Овлашћење о посебној оспособљености – Руковање чамцем за спашавање и спасилачким чамцем, осим брзог спасилачког чамца (STCW VI/2-1) стиче поморац који:
1) има најмање 18 година живота;
2) је остварио одобрени поморски стаж, и то:
(1) најмање 12 месеци одобреног поморског стажа на броду од 100 ВТ или више, или
(2) најмање шест месеци одобреног поморског стажа на броду од 100 ВТ или више, као и да је успешно завршио одобрену обуку за стицање тог овлашћења у акредитованој институцији у складу са Програмом наставних предмета/курсева из Прилога 2 ове уредбе;
3) је завршио I и II ниво процене оспособљености;
4) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Члан 47.
Овлашћење о посебној оспособљености – Руковање брзим спасилачким чамцем (STCW VI/2-2) стиче поморац који је:
1) стекао овлашћење из члана 46. ове уредбе;
2) успешно завршио одобрену обуку за стицање тог овлашћења и процену оспособљености у акредитованој институцији у складу са Програмом наставних предмета/курсева из Прилога 2 ове уредбе;
3) испуњава прописане здравствене услове.
Овлашћење из става 1. овог члана издаје се са роком важења од пет година од дана издавања.
Танкери
Члан 48.
Овлашћење о посебној оспособљености – Основна оспособљеност за рад на танкерима за превоз нафте и хемикалија (STCW V/1-1-1) стиче официр или члан посаде који учествује у пословима руковања теретом и теретним уређајем брода и воде бригу о терету на танкерима за превоз нафте, који:
1) има завршену обуку о поступцима у случају опасности на броду и основној безбедности на броду (STCW VI/1);
2) има најмање три месеца одобреног поморског стажа на танкерима за превоз нафте и хемикалија и заврши процену оспособљености у акредитованој институцији, или
3) је успешно завршио одобрену обуку за стицање тог овлашћења и процену оспособљености у акредитованој институцији у складу са Програмом наставних предмета/курсева из Прилога 2 ове уредбе.
Овлашћење из става 1. овог члана издаје се са роком важења од пет година од дана издавања.
Овлашћење из става 1. овог члана које се издаје официру, потврђује се издавањем овере овлашћења.
Овера овлашћења из става 3. овог члана издаје се са истим роком важења као и овлашћење. 
	
Члан 49.
Овлашћење о посебној оспособљености – Рад на танкерима за превоз нафте (STCW V/1-1-2) стиче заповедник, управитељ машине, први официр палубе, други официр машине и сваки други члан посаде који непосредно управља укрцавањем или искрцавањем или одговара за превоз и руковање теретом на танкерима за превоз нафте, који:
1) је стекао овлашћење из члана 48. ове уредбе;
2) је остварио одобрени поморски стаж и то:
(1) најмање три месеца одобреног поморског стажа на танкерима за превоз нафте, или 
	
(2) најмање један месец одобреног поморског стажа на танкерима за превоз нафте током којег је завршио одобрену убрзану обуку на броду која обухвата најмање три укрцаја и три искрцаја терета што се доказује дневником о завршеној обуци и стеченој пракси;
3) је успешно завршио одобрену обуку за стицање тог овлашћења и процену оспособљености у акредитованој институцији у складу са Програмом наставних предмета/курсева из Прилога 2 ове уредбе.
Овлашћење из става 1. овог члана издаје се са роком важења од пет година од дана издавања.
Овлашћење из става 1. овог члана које се издаје заповеднику, управитељу машине, првом официру палубе и другом официру машине, потврђује се издавањем овере овлашћења.
Овера овлашћења из става 3. овог члана издаје се са истим роком важења као и овлашћење. 
	
Члан 50.
Овлашћење о посебној оспособљености – Рад на танкерима за превоз хемикалија (STCW V/1-1-3) стиче заповедник, управитељ машине, први официр палубе, други официр машине и сваки други члан посаде који непосредно управља укрцавањем или искрцавањем или одговара за превоз и руковање теретом на танкерима за превоз хемикалија, који:
1) је стекао овлашћење из члана 48. ове уредбе;
2) је остварио одобрени поморски стаж и то:
(1) најмање три месеца одобреног поморског стажа на танкерима за превоз хемикалија, или 
	
(2) најмање један месец одобреног поморског стажа током којег је завршио одобрену убрзану обуку на броду која обухвата најмање три укрцаја и три искрцаја терета што се доказује дневником о завршеној обуци и стеченој пракси;
3) је успешно завршио одобрену обуку за стицање тог овлашћења и процену оспособљености у акредитованој институцији у складу са Програмом наставних предмета/курсева из Прилога 2 ове уредбе.
Овлашћење из става 1. овог члана издаје се са роком важења од пет година од дана издавања.
Овлашћење из става 1. овог члана које се издаје заповеднику, управитељу машине, првом официру палубе и другом официру машине, потврђује се издавањем овере овлашћења.
Овера овлашћења из става 3. овог члана издаје се са истим роком важења као и овлашћење. 
	
Члан 51.
Овлашћење о посебној оспособљености – Основна оспособљеност за рад на танкерима за превоз течних гасова (STCW V/1-2-1) стиче официр или члан посаде који учествује у пословима руковања теретом и теретним уређајем брода и воде бригу о терету на танкерима за превоз утечњених гасова, који:
1) има завршену обуку о поступцима у случају опасности на броду и основној безбедности на броду (STCW VI/1);
2) има најмање три месеца одобреног поморског стажа на танкерима за превоз течних гасова и заврши процену оспособљености у акредитованој институцији, или
3) је успешно завршио одобрену обуку за стицање тог овлашћења и процену оспособљености у акредитованој институцији у складу са Програмoм наставних предмета/курсева из Прилога 2 ове уредбе.
Овлашћење из става 1. овог члана издаје се са роком важења од пет година од дана издавања.
Овлашћење из става 1. овог члана које се издаје официру, потврђује се издавањем овере овлашћења.
Овера овлашћења из става 3. овог члана издаје се са истим роком важења као и овлашћење. 
	
Члан 52. 
Овлашћење о посебној оспособљености – Рад на танкерима за превоз течних гасова (STCW V/1-2-2) стиче заповедник, управитељ машине, први официр палубе, други официр машине и сваки други члан посаде који непосредно управља укрцавањем или искрцавањем или одговара за превоз и руковање теретом на танкерима за превоз течних гасова, који:
1) је стекао овлашћење из члана 51. ове уредбе;
2) је остварио одобрени поморски стаж и то:
(1) најмање три месеца одобреног поморског стажа на танкерима за превоз течних гасова, или 
	
(2) најмање један месец одобреног поморског стажа на танкерима за превоз течних гасова током којег је завршио одобрену убрзану обуку на броду која обухвата најмање три укрцаја и три искрцаја терета што се доказује дневником о завршеној обуци и стеченој пракси;
3) је успешно завршио одобрену обуку за стицање тог овлашћења и процену оспособљености у акредитованој институцији у складу са Програмом наставних предмета/курсева из Прилога 2 ове уредбе.
Овлашћење из става 1. овог члана издаје се са роком важења од пет година од дана издавања.
Овлашћење из става 1. овог члана које се издаје заповеднику, управитељу машине, првом официру палубе и другом официру машине, потврђује се издавањем овере овлашћења.
Овера овлашћења из става 3. овог члана издаје се са истим роком важења као и овлашћење. 
	
Путнички бродови 
Члан 53.
Овлашћење о посебној оспособљености – Предузимање мера безбедности на путничком броду (STCW V/2) стичe заповедник, официри и чланови посаде путничког брода који успешно заврше одобрену обуку за стицање тог овлашћења и процену оспособљености у акредитованој институцији по Програму наставних предмета/курсева из Прилога 2 ове уредбе.
Обуку по програму из става 1. овог члана морају да заврше:
1) управљање групама људи у ванредним ситуацијама – заповедници, официри и друго особље задужено према распореду за узбуну за пружање помоћи путницима;
2) пружање услуге путницима у путничким просторима – особље које пружа директне услуге путницима у путничким просторијама брода;
3) управљање понашањем људи у ванредним ситуацијама– заповедници, управитељи машине, први официри палубе, други официри машине и сва друга лица којима је према распореду за узбуну додељена одговорност за безбедност путника у ванредним ситуацијама на путничким бродовима;
4) безбедност путника, безбедност терета и целовитост трупа – заповедници, управитељи машине, први официри палубе, други официри машине и сви други чланови посаде којима је додељена непосредна одговорност за укрцавање и искрцавање путника, укрцавање, искрцавање или обезбеђење терета или за затварање отвора на трупу на rо-rо путничком броду.
Заповедник, официри и чланови посаде путничког брода треба да стекну овлашћењe из става 1. овог члана пре преузимања дужности на броду.
Поморцима који су дужни да савладају само део програма из става 1. овог члана, тај део програма ће на одговарајући начин бити назначен у овлашћењу.
Овлашћење из става 1. овог члана издаје се са роком важења од пет година од дана издавања.
Напредно управљање гашењем пожара
Члан 54.
Овлашћење о посебној оспособљености – Напредно управљање гашењем пожара (STCW VI/3) стиче поморац који је успешно завршио одобрену обуку за стицање тог овлашћења и процену оспособљености у акредитованој институцији по Програму наставних предмета/курсева из Прилога 2 ове уредбе.
Овлашћење из става 1. овог члана издаје се са роком важења од пет година од дана издавања.
Руковање опасним теретом
Члан 55.
Овлашћење о посебној оспособљености – Рад са опасним теретима (STCW B-V/b и STCW B-V/c) стиче заповедник, први официр палубе и сваки други члан посаде који су одговорни за руковање опасним теретом који је прописан у Међународном правилнику о поморском превозу опасне робе (IMDG Code) и Међународном правилнику о превозу сувих расутих терета (IMSBC Code), који је успешно завршио одобрену обуку за стицање тог овлашћења и процену оспособљености у акредитованој институцији по Програму наставних предмета/курсева из Прилога 2 ове уредбе.
Овлашћење из става 1. овог члана издаје се са роком важења од пет година од дана издавања.
Пружање прве медицинске помоћи на броду и вођење медицинске неге на броду
Члан 56.
Овлашћења о посебној оспособљености – Пружање прве медицинске помоћи на броду (STCW VI/4-1) стиче поморац који успешно заврши одобрену обуку за стицање тог овлашћења и процену оспособљености у акредитованој институцији по Програму наставних предмета/курсева из Прилога 2 ове уредбе.
Овлашћења о посебној оспособљености – Вођење медицинске неге на броду (STCW VI/4-2) стиче поморац који има најмање 16 година живота и који успешно заврши одобрену обуку за стицање тог овлашћења и процену оспособљености у акредитованој институцији по Програму наставних предмета/курсева из Прилога 2 ове уредбе.
Овлашћења из ст. 1. и 2. овог члана издају се са роком важења од пет година од дана издавања.
Сигурносна заштита
Члан 57.
Овлашћење о посебној оспособљености – Официр одговоран за сигурносну заштиту брода (STCW VI/5) стиче поморац који:
1) има најмање 12 месеци одобреног поморског стажа;
2) успешно завршио одобрену обуку за стицање тог овлашћења и процену оспособљености у акредитованој институцији по Програму наставних предмета/курсева из Прилога 2 ове уредбе.
Овлашћење из става 1. овог члана издаје се са роком важења од пет година од дана издавања.
Члан 58.
Овлашћење о посебној оспособљености – Лице одговорно за сигурносну заштиту у компанији стиче поморац који:
1) има најмање 18 година живота;
2) је успешно завршио одобрену обуку за стицање тог овлашћења и процену оспособљености у акредитованој институцији по Програму наставних предмета/курсева из Прилога 2 ове уредбе.
Овлашћење из става 1. овог члана издаје се на неодређено време.
Члан 59.
Пре преузимања дужности на броду, сви поморци који обављају послове на броду који мора да испуњава захтеве одредаба ISPS Правилника, морају да заврше обуку за упознавање са
сигурносном заштитом на броду по Програму наставних предмета/курсева из Прилога 2 ове уредбе.
Обуку из става 1. овог члана спроводи компанија на чији брод се укрцава поморац из става 1. овог члана.
Обуку из става 1. овог члана може да спроводи и акредитована институција.
Поморцима који успешно заврше обуку из става 1. овог члана, компанија или акредитована институција издаје одговарајућу потврду.
Потврда из става 4. овог члана издаје се без временског ограничења.
Овлашћење о посебној оспособљености – Подизање нивоа разумевања сигурности на броду (STCW VI/6-1) стиче поморац који је успешно завршио одобрену обуку за стицање тог овлашћења и процену оспособљености у акредитованој институцији по Програму наставних предмета/курсева из Прилога 2 ове уредбе. 
	
Овлашћење о посебној оспособљености – Вршење послова који се односе на сигурност брода (STCW VI/6-2) стиче поморац који је успешно завршио одобрену обуку за стицање тог овлашћења у акредитованој институцији по Програму наставних предмета/курсева из Прилога 2 ове уредбе.
Овлашћења из ст. 6. и 7. овог члана издају се са роком важења од пет година од дана издавања.
Члан 60.
Поред овлашћења о посебној оспособљености из чл. 40–59. ове уредбе, акредитована институција може да спроводи обуке и процене оспособљености за стицање овлашћења о посебним оспособљености која су прописана одредбама Одељка B-V/a, B-V/d, B-V/e и B-V/g STCW Законика, ако постоје заинтересовани кандидати.
Радарски и ARPA уређаји
Члан 61.
Потврду о оспособљености – Oпажање и уцртавање радарским уређајем и коришћење АRPА уређаја, стиче поморац који заврши одобрену обуку за стицање те потврде и процену оспособљености у акредитованој институцији по Програму наставних предмета/курсева из Прилога 2 ове уредбе.
Потврду из става 1. овог члана издаје акредитована институција на српском и енглеском језику. 
	
Потврда из става 1. овог члана издаје се са роком важења од пет година од дана издавања. 
	
Члан 62.
Потврду о оспособљености – Oпажање и уцртавање радарским уређајем и коришћење АRPА уређаја – радни ниво, стиче поморац који заврши одобрену обуку за стицање те потврде и процену оспособљености у акредитованој институцији по Програму наставних предмета/курсева из Прилога 2 ове уредбе.
Потврду из става 1. овог члана издаје акредитована институција на српском и енглеском језику. 
	
Потврда из става 1. овог члана издаје се са роком важења од пет година од дана издавања. 
	
Члан 63.
Потврду о оспособљености – Oпажање и уцртавање радарским уређајем и коришћење АRPА уређаја – управљачки ниво, стиче поморац који има стечену потврду из члана 62. ове уредбе, заврши одобрену обуку за стицање те потврде и процену оспособљености у акредитованој институцији по Програму наставних предмета/курсева из Прилога 2 ове уредбе.
Потврду из става 1. овог члана издаје акредитована институција на српском и енглеском језику. 
	
Потврда из става 1. овог члана издаје се са роком важења од пет година од дана издавања. 
	
Управљање људским ресурсима
Члан 64.
Потврду о оспособљености – Управљање људским ресурсима на заповедничком мосту, стиче поморац који заврши одобрену обуку за стицање те потврде и процену оспособљености у акредитованој институцији по Програму наставних предмета/курсева из Прилога 2 ове уредбе.
Потврду из става 1. овог члана издаје акредитована институција на српском и енглеском језику. 
	
Потврда из става 1. овог члана издаје се са роком важења од пет година од дана издавања. 
	
Члан 65.
Потврду о оспособљености – Управљање људским ресурсима у машинском одељењу, стиче поморац који заврши одобрену обуку за стицање те потврде и процену оспособљености у акредитованој институцији по Програму наставних предмета/курсева из Прилога 2 ове уредбе.
Потврду из става 1. овог члана издаје акредитована институција на српском и енглеском језику. 
	
Потврда из става 1 овог члана издаје се са роком важења од пет година од дана издавања. 
	
Примена вештина руковођења, управљања посадом, као и унапређење тимског рада на броду
Члан 66.
Потврду о оспособљености – Примена вештина руковођења, управљања посадом, као и унапређење тимског рада на броду – радни ниво, стиче поморац који заврши одобрену обуку за стицање те потврде и процену оспособљености у акредитованој институцији по Програму наставних предмета/курсева из Прилога 2 ове уредбе.
Потврду из става 1. овог члана издаје акредитована институција на српском и енглеском језику. 
	
Потврда из става 1. овог члана издаје се са роком важења од пет година од дана издавања. 
	
Члан 67.
Потврду о оспособљености – Примена вештина руковођења, управљања посадом, као и унапређење тимског рада на броду – управљачки ниво, стиче поморац који заврши одобрену обуку за стицање те потврде и процену оспособљености у акредитованој институцији по Програму наставних предмета/курсева из Прилога 2 ове уредбе.
Потврду из става 1. овог члана издаје акредитована институција на српском и енглеском језику. 
	
Потврда из става 1. овог члана издаје се са роком важења од пет година од дана издавања. 
	
Систем за електронско приказивање поморских карата и информација (ECDIS) 
	
Члан 68.
Потврду о оспособљености – Коришћење система за електронско приказивање поморских карата и информација (ECDIS), стиче поморац који успешно заврши одобрену обуку за стицање те потврде и процену оспособљености у акредитованој институцији у складу са Програмом обуке и процене оспособљености за радну употребу система за електронско приказивање поморских карата и информација (ECDIS) садржаним у Одељку B-I/12 STCW Законика и Програмом наставних предмета/курсева из Прилога 2 ове уредбе.
Потврду из става 1. овог члана издаје акредитована институција на српском и енглеском језику. 
	
Потврда из става 1. овог издаје се са роком важења од пет година од дана издавања. 
	
Заштита морске средине
Члан 69.
Потврду о оспособљености – Заштита морске средине, стиче поморац који је успешно завршио одобрену обуку за стицање те потврде и процену оспособљености у акредитованој институцији по Програму наставних предмета/курсева из Прилога 2 ове уредбе.
Потврду из става 1. овог члана издаје акредитована институција на српском и енглеском језику. 
	
Потврда из става 1. овог члана издаје се са роком важења од пет година од дана издавања.
Алтернативна оспособљеност
Члан 70.
Министарство ће на захтев поморца који испуњава услове за издавање овлашћења о оспособљености из чл. 13. и 14. ове уредбе, издати овлашћење о алтернативној оспособљености, односно оверу тог овлашћења (STCW VII/1), ако су испуњени следећи услови:
1) да су одговарајуће бродске делатности и ниво одговорности које треба навести у овлашћењу о алтернативној оспособљености преузети и да одговарају бродским делатностима и нивоу одговорности који су наведени у овој уредби и Одељцима А-II/1, A-II/2, A-II/3, A-II/4, A-II/5, A-III/1, A-III/2, A-III/3, A-III/4, A-III/5 и А-IV/2 STCW Законика;
2) да је кандидат положио теоријски испит, завршио одобрену обуку и процену оспособљености за стицање тог овлашћења, односно да испуњава стандарде оспособљености у складу са захтевима одговарајућих одељака STCW Законика, као и Одељка А-VII/1 STCW Законика, за бродске делатности и ниво одговорности које треба навести у овлашћењу о алтернативној оспособљености, односно овери тог овлашћења;
3) да је кандидат остварио одобрени поморски стаж који одговара бродским делатностима и нивоу одговорности које треба навести у овлашћењу о алтернативној оспособљености, а који не може да буде краћи од рокова трајања одобреног пловидбеног стажа који су прописани овом уредбом, главама II и III Прилога уз STCW Конвенцију, као и у Одељку А-VII/2 STCW Законика; 
	
4) да кандидат за овлашћење о алтернативној оспособљености који треба да обавља бродску делатност пловидбе на радном нивоу одговорности, испуњава услове прописане у чл. 38. и 39. ове уредбе, за обављање одређених дужности у оквиру GMDSS радио-службе у складу са Радио прaвилима;
5) да је овлашћење издато у складу са одредбама чл. 97–118. ове уредбе и Главе VII STCW Законика.
Члан 71.
Овлашћење о алтернативној оспособљености, односно овера тог овлашћења, може да се замени за овлашћења из чл. 25–39. ове уредбе, ако су испуњени услови прописани одредбама ове уредбе, Прилога уз STCW Конвенцију и STCW Законика. 
	
Издавање овлашћења о алтернативној оспособљености не сме да проузрокује смањење броја чланова посаде, ниже вредновање сваког појединачног овлашћења о оспособљености, као и истовремено обављање више дужности на броду.
Одобрени програм посебне обједињене обуке за службу палубе и службу машине изводи се у акредитованој институцији и документује се у дневнику о завршеној обуци и стеченој пракси. 
	
Радна група за STCW силабус
Члан 72.
Радна група са усклађивање програма наставних предмета/курсева са одредбама STCW Законика (у даљем тексту: Радна група за STCW силабус) оснива се у циљу усклађивања одредаба ове уредбе којима се уређује програм теоријског и практичног дела обуке са одредбама STCW Законика.
Радна група за STCW силабус поред послова из става 1. овог члана, даје стручна мишљења у вези са питањима која произилазе из примене STCW Конвенције на захтев министарства, акредитоване институције и представника удружења поморских бродара и синдиката помораца, као и помораца.
Радну групу за STCW силабус образује министар, а састоји се од представника министарства, акредитованих институција и представника удружења поморских бродара и синдиката помораца, ако су та удружења основана.
III. АКРЕДИТОВАНЕ ИНСТИТУЦИЈЕ И ПРОГРАМИ ОБУКЕ
Члан 73.
Обуку и процену оспособљености за стицање овлашћења о оспособљености, односно посебној оспособљености чланова посаде бродова у складу са одредбама ове уредбе, STCW Конвенције и STCW Законика, врше акредитоване инстутуције на основу одобрења које издаје министарство у складу са одредбама Закона.
Члан 74.
Захтев за издавање одобрења из члана 73. ове уредбе, подноси се министарству и садржи следеће:
1) основне податке о подносиоцу захтева, као и извод о регистрацији привредног субјекта; 
	
2) Приручник о обуци и процедурама; 
3) исправу признате организације о успостављеном систему управљања квалитетом у складу са захтевима Одељка А-I/8 и B-I/8 STCW Законика, односно испуњености техничко-технолошких и других услова за вршење обуке за стицање овлашћења прописаних овом уредбом.
Призната организација издаје исправу из става 1. тачка 3) овог члана, када утврди да су програми обуке, техничко-технолошки и други услови за вршење обуке подносиоца захтева усклађени са захтевима одговарајућег стандарда квалитета, Прилога уз STCW Конвенцију и STCW Законика, као и одредбама ове уредбе.
Призната организација подноси министарству извештај о спроведеној контроли (Audit Report) који садржи:
1) основне податке о подносиоцу захтева;
2) податке о лицима која су извршила проверу успостављеног система квалитета (Quality Standard Auditors) и извршила увид у учионице, симулаторе са техничким карактеристикама, лиценце симулатора, библиотеке, лабораторије, радионице, наставне планове и програме по којима ће се изводити обука на српском и енглеском језику, упутства, као и наставне филмове и друге потребне публикације са правним основом за њихову употребу;
3) податак о стандарду система управљања квалитетом који је успостављен од стране подносиоца захтева (на пример ISO 9001:2008 или други одговарајући ISO стандард, који морају да испуњавају специфичне захтеве Одељка А-I/8 и B-I/8 STCW Законика), као и обим извршене сертификације успостављеног система;
4) изјава да подносилац захтева испуњава захтеве прописане овом уредбом, Прилогом уз STCW Конвенцију и STCW Закоником;
5) податке о наставним плановима и програмима по којима ће се изводити обука, а који су били предмет контроле;
6) копију сертификата о усклађености са захтевима одговарајућег стандарда квалитета, ове уредбе, као и Прилога уз STCW Конвенцију и STCW Законика, који је издат подносиоцу захтева;
7) датум извршене контроле.
Лица која врше проверу успостављеног система квалитета од стране признате организације морају да имају овлашћење о оспособљености или другу одговарајућу једнаковредну исправу за област која је предмет контроле.
Приручник о обуци и процедурама
Члан 75.
Акредитована институција мора да има Приручник о обуци и процедурама који садржи организациону шему акредитоване институције и који руководиоцима и особљу даје јасне смернице о политици акредитоване институције, као и о процедурама и процесима везаним за обуку и процену оспособљености. 
	
Приручник о обуци и процедурама мора да садржи следеће елементе:
1) План обуке који садржи циљеве који треба да буду постигнути у оквиру сваке обуке која се спроводи у акредитованој институцији и/или на броду. Планом обуке утврђују се оспособљености које кандидат треба да стекне до краја програма обуке и начин на који се те оспособљености стичу комбинацијом теоријског знања, обуке и праксе која се стиче на броду и у акредитованој институцији;
2) силабус сваке појединачне обуке, који садржи: основне информације о предметима/курсевима које обухватају број сати предавања, време одржавања наставе заједно са планом предавања, као и циљ који се жели постићи конкретном обуком; начин комуницирања кандидата и инструктора, односно предавача; попис обавезне и допунске литературе; календар предавања и практичних вежби који садржи недељни распоред одвијања предавања и практичних вежби; предмет процене оспособљености и са колико процената сваки сегмент процене оспособљености доприноси максималној оцени; облике активности који могу да буду: предавање, расправа са активним учешћем, групни рад и друго; правила понашања која подразумевају истицање неопходних услова за сигурно одржавање наставе (ако се користи ласер, струја високог напона итд), као и обавезу придржавања упутстава за рад са лабораторијским инструментима, у одређеним просторијама и слично; обавештавање о оствареним резултатима; посебне информације (позив кандидатима да у време консултација дођу да разговарају о специфичним потребама која ће помоћи да се ускладе активности како би сви кандидати могли равноправно да учествују у процесу обуке (на пример време предвиђено за разговор са кандидатима који ће помоћи инструктору да сазна да ли су његове методе и облици рада, односно начин предавања, одговарајући у односу на постављене циљеве) и друго;
3) попис предавача, односно инструктора који изводе теоријску наставу, односно практичну обуку, који обавезно садржи: име и презиме, датум и година рођења, овлашћење о оспособљености и/или посебној оспособљености, односно стечено звање у складу са законом којим се уређује високо образовање, као и радно искуство;
4) попис процењивача за сваку обуку који обавезно садржи: име и презиме, датум и година рођења, овлашћење о оспособљености и/или посебној оспособљености, односно стечено звање у складу са законом којим се уређује високо образовање, као и радно искуство;
5) oпис система управљања квалитетом; 
6) oпис процедуре пријема кандидата;
7) опис процедура које се користе за успостављање и одржавање стручности и оспособљености инструктора и предавача теоријске и практичне обуке, односно процењивача;
8) опис процедуре која се односи на начин спровођење теоријске и практичне обуке и поступка процене оспособљености;
9) опис процедуре која се односи на начин избора, улоге и одговорности инструктора и процењивача оспособљености кандидата;
10) опис процедура које се односе на процену успешности обуке што укључује: појединачне одговорности кандидата; поступак за корекцију неодговарајућег напретка; поступак за замену инструктора; максималан број замена инструктора по кандидату; успостављен интерни систем повратних информација за откривање недостатака у обуци; поступак за суспендовање кандидата са обуке; поступак за подношење извештаја и документације; евалуацију испуњености стандарда по фазама обуке како би се обезбедила стандардизација;
11) опис процедуре за осигурање добијања повратне информације (feedback) од кандидата и других учесника у поморској привреди који ће помоћи акредитованој институцији да сазна да ли њене обуке одговарају потребама тржишта;
12) опис и детаљан приказ просторија (број и површина) за извођење теоријске и практичне обуке, процене оспособљености, односно испита, као и опреме за вршење обуке;
13) документацију која се односи на симулатор који се користи у спровођењу обуке, која се односи на:
(1) тип симулатора који се користе,
(2) тип обуке за коју се симулатори користе,
(3) образложење о начину на који симулатори испуњавају оперативне потребе за обуком, односно како симулатор омогућава извођење вежби за одређени одобрен програм обуке,
(4) да су инструктори и процењивачи завршили обуку за инструктора, односно процењивача на симулатору у складу са одговарајућим IMO модел курсом,
(5) да је симулатор сертификован од стране признате организације; 
14) опис начина вођења и чувања евиденција о обуци, и то:
(1) детаљне евиденције о кандидатима на обуци како би се доказало да су сви захтеви везани за обуку испуњени,
(2) евиденције о оспособљености и завршеним обукама инструктора и процењивача оспособљености;
15) образац потврда о оспособљености из чл. 61–69. ове уредбе, као и уверења о положеном испиту које издаје акредитована институција.
Члан 76.
Садржај Приручника о обуци и процедурама, као и осталих оперативних докумената мора да буде доследан и да представља јединствен систем, као и да се користи у свим организационим јединицама акредитоване институције.
Приручник о обуци и процедурама може да буде издат као један документ или из више делова. Уколико се састоји из више делова мора да поседује главни садржај који олакшава проналажење информација које се налазе у више делова тог приручника. 
	
Структура Приручника о обуци и процедурама мора да буде разумљива, јасна и одговарајућа за информације које се документују. 
	
Приручник о обуци и процедурама мора да садржи дефиниције, ознаке и скраћенице које редовно морају да се ажурирају, као и листу измена и допуна документа, односно важећих страница. 
	
Измене и допуне Приручника о обуци и процедурама морају да се врше редовно:
1) након измена процеса који се одвијају и процедура које се користе у акредитованој институцији;
2) након измена програма обуке, односно планова обуке и процедура одржавања стручности и оспособљености инструктора и процењивача;
3) након промена у технологији (на пример увођење нове опреме за обуку);
4) након измена одговарајућих прописа.
Измене и допуне Приручника о обуци и процедурама морају да се врше кроз успостављен систем измена и допуна како би информације садржане у њему биле ажурне. 
	
Систем измена и допуна мора да обухвати и њихово праћење које ће обезбедити да све измене буду благовремено достављене свим релевантним организационим целинама или лицима која га користе, као и министарству.
Члан 77.
Акредитована институција је дужна да прати коришћење Приручника о обуци и процедурама кроз успостављен систем повратних информација од стране корисника.
Акредитована институција треба да развије анализу прикупљених информација, као и систем достављања информација о извршеним променама и контроле извршених промена, у циљу обраде информација које произлазе из промена, а које се односе на:
1) процесе и процедуре акредитоване институције;
2) обуке које се спроводе;
3) садржај силабуса и процедура одржавања стручности и оспособљености инструктора и процењивача;
4) увођење нове опреме, због чега је неопходно спровести освежавање знања особља и одобрење програма и планова обуке;
5) поступак обезбеђења стандардизације процеса процене оспособљености.
Систем управљања квалитетом 
Члан 78.
Акредитована институција има обавезу да у оквиру свог унутрашњег уређења успостави систем управљања квалитетом у складу са међународним ISO стандардима управљања квалитетом који испуњавају специфичне захтеве прописане овом уредбом, STCW Конвенцијом и STCW Закоником, који мора да буде оцењен од признате организације.
Системом управљања квалитета треба да буду обухваћени поступак спровођења теоријске и практичне обуке и процене оспособљености за стицање овлашћења, успостављање и одржавање стручности и оспособљености инструктора и предавача теоријске и практичне обуке, односно процењивача, као и друга питања обухваћена Приручником о обуци и процедурама. 
	
Призната организација у име министарства врши проверу испуњеност система управљања квалитетом сваке друге године, а по потреби и раније ако министарство оцени да је то неопходно.
Провера из става 3. овог члана има за циљ да утврди:
1) да ли су све важеће одредбе STCW Конвенције и STCW Законика обухваћене системом управљања квалитетом;
2) да ли су све мере унутрашње контроле управљања и надзора, као и друга поступања у складу са планираним и документованим поступцима ефикасне у обезбеђивању остваривања утврђених циљева;
3) да ли су резултати свих независних процена документовани и да ли су лица одговорна за оцењено подручје о истом обавештене;
4) да ли су правовремено предузете мере за отклањање недостатака.
Акредитована институција дужна је да уведе систем управљања квалитетом најкасније у року од годину од дана издавања одобрења из члана 73. ове уредбе, као и да о увођењу и оцењивању система обавести министарство.
Просторије, опрема и вођење евиденције
Члан 79.
Акредитована институција је дужна да обезбеди одговарајуће просторије, опрему, учила, симулаторе и литературу који омогућавају успешно спровођење обуке, зависно од врсте обуке за коју се користе (на пример одговарајуће осветљене и климатизоване просторије за теоријску обуку, практичну обуку, језичку лабораторију, смештај документације, архивирање и чување података, библиотеку и слично).
Максимални број полазника појединог програма обуке не може да пређе 20, док однос предавача, односно инструктора и полазника у групним активностима не може да пређе однос 1:10.
Све просторије у којима се обавља обука морају да буду одговарајуће величине за прихват најмање 20 полазника, и морају да имају:
1) наставну таблу или приказни блок;
2) графоскоп/пројектор;
3) пројектор за дијапозитиве (ако то захтева програм обуке);
4) видео опрему;
5) аудио опрему (за програме који укључују енглески језик или у сличним програмима који захтевају такву опрему);
6) одговарајући број радних столова с обзиром на број полазника обуке.
Акредитована институција је дужна да кандидатима обезбеди несметан приступ информацијама, опреми, училима, симулаторима и литератури који су неопходни за обуку која је одобрена.
Акредитована институција мора да има библиотеку у којој се чува сва литература неопходна за обуку, која одговара обиму и нивоу обуке која се спроводи. 
	
Уколико се у библиотеци налази литература за обуку у електронској форми, мора да постоји одговарајућа опрема која омогућава штампање докумената које користе кандидати, предавачи и инструктори.
Акредитована институција је дужна да води евиденцију о кандидатима, њиховом успеху, остваривању програма, проценама оспособљености и теоријским испитима на начин који је наведен у Приручнику о обуци и процедурама.
Члан 80.
Поред захтева у односу на техничку и другу опрему потребну за спровођење обука за стицање овлашћења из чл. 13–24. ове уредбе, који су прописани одговарајућим IMO модел курсевима, акредитована институција мора да располаже и: 
	
1) уређајем за радарску симулацију пловидбе брода, уз приказе релативног и стварног кретања, симулирање стварног, временски условљеног окружења, два кандидатска места сопственог брода, параметре за најмање 20 циљаних пловила и одговарајућа средства везе, у складу са препорукама IМО-а;
2) уређајем за АRPА симулацију уз могућност ручног и аутоматског прихвата циља, обавештења о претходно пређеном путу, примену подручја која треба избегавати, векторско-графичку временску таблицу података и могућност пробних маневара, у складу са препорукама IМО-а;
3) уговором или другим документованим пословним односом са поморском компанијом који омогућава употребу брода за практично увежбавање кандидата;
4) уређајем за симулацију ЕCDIS уређаја (реалним ECDIS уређајем) који има могућност симулације кретања брода; приказа растерских и векторских карата у North Up, Course Up и Head Up орјентацији; могућност извођења планирања путовања графичком и табеларном методом; извођења аутоматских и ручних корекција растерских и векторских карата; аутоматског и ручног уноса позиција и записа у електронски бродски дневник; могућношћу израде и употребе корисничких карата; приказа радарске слике, АIS и АRPA информација на ЕCDIS-у/електронској карти; импорта и експорта рута, планова, дневника и осталих корисничких информација.
5) симулатором заповедничког моста са реалним контролама, неколико математичких модела бродова уз употребу Радар/ARPA и ЕCDIS за спровођење процедура управљања људским ресурсима на заповедничком мосту за потврду из члана 64. ове уредбе;
6) симулатором бродског машинског простора са реалним контролама система машинског постројења, неколико математичких модела бродова за спровођење процедура управљања људским ресурсима у бродском машинском одељењу за потврду из члана 65. ове уредбе.
7) поред опреме потребне за спровођење програма обуке за стицање овлашћења из чл. 38. и 39. ове уредбе у складу са одговарајућим IМО модел курсом, могућношћу рада или симулирања рада VHF, VHF/DSC, NAVTEX, EPIRB, SART, AIS-SART, INMARSAT B или Fleet 77, INMARSAT C, MF/HF NBDP, MF/HF-DSC и везе путем штампаног текста, у складу са важећим препорукама IМО-а. 
	
Особље
Члан 81.
Акредитована институција мора да именује одговорног стално запосленог руководиоца чија је обавеза да обезбеди усаглашеност са захтевима прописаним овом уредбом, STCW Конвенцијом и STCW Закоником.
Акредитована институција мора да запoсли одговарајући број сталног особља за планирање, спровођење обуке и интерни надзор над обуком, као и да ангажује сараднике андрагошке, психолошке и библиотекарске струке. 
	
Акредитована институција мора да има довољан број одговарајуће квалификованих предавача, односно инструктора теоријске и практичне обуке, као и процењивача оспособљености, у складу са одредбама члана 79. став 2. ове уредбе, како би се обезбедило да се спровођењем обуке постигну циљеви утврђени одобреним програмима и плановима обуке. 
	
Инструктори 
Члан 82. 
Инструктор који спроводи обуку помораца у циљу стицања овлашћења о оспособљености, односно посебној оспособљености, мора да испуњава следеће услове:
1) да познаје програм обуке и разуме специфичне циљеве сваке појединачне врсте обуке;
2) да познајe наставне методе, њихову примену и резултате;
3) да има доказ да је квалификован за обављање дужности за које се обука спроводи, најмање поседовањем истог овлашћења о оспособљености, односно посебној оспособљености за које се обука спроводи;
4) да има доказ да је упознат с смерницама о инструкционим техникама коришћења симулатора, као и да има практично радно искуство у употреби одређене врсте симулатора који се користи у обуци, ако обука подразумева употребу симулатора;
5) да je завршио посебну обуку за инструктора према садржају IMO модел курсу 6.09. или према одобреном Програму обуке за инструкторе који је дат у Прилогу 7 – Програм обуке за инструкторе теоријске и практичне обуке, који је одштампан уз ову уредбу и чини њен саставни део; 
	
6) да има искуство у спровођењу обука у својству заменика инструктора у најмање 10 рокова обуке или са најмање 100 кандидата у обуци; 
	
7) да се у свом раду редовно упознаје и прилагођава технолошким и другим изменама у поморском бродарству;
8) да реално оцењује и повољно утиче на формирање стручне и људске личности кандидата као будућих помораца.
Искуство у спровођењу обука које је стечено у у центрима за обуку помораца који су одобрени од стране других држава чланица STCW Конвенције, признаје се у сврху испуњавања услова из става 1. тачка 5) овог члана.
Искуство у спровођењу обука се доказује подношењем потврде коју издаје центар за обуку помораца из става 2. овог члана.
Одредба става 1. тачка 5) овог члана не примењује се на лица која спроводе обуку у предметима који се не односе на специфичне области поморства, а која имају одговарајућу исправу којом се потврђује њихова оспособљеност у тој области (математика, прва помоћ и слично), као и на наставнике из предмета који су наведени у матрици из Прилога 1 ове уредбе који су из тих предмета, односно одговарајућих стручних или научних области стекли звање предавача, професора струковних студија, доцента, ванредног и редовног професора високошколске установе у смислу закона којим се уређује високо образовање.
Процењивачи
Члан 83.
Процењивачи обављају следеће послове:
1) спровођење процене оспособљености током теоријске обуке, обуке на симулатору и практичне обуке кандидата за стицање овлашћења;
2) спровођење процене оспособљености током теоријске обуке и обуке на симулатору за стицање овлашћења за инструктора.
Процењивач је дужан да спроводи процену оспособљености у складу са методологијом и стандардима организације и спровођења процене оспособљености, који су достављени министарству у оквиру Приручника о обуци и процедурама.
Члан 84.
Процењивач из члана 83. ове уредбе, мора да испуњава следеће услове:
1) да има одговарајући ниво знања и разумевања о оспособљености која је предмет процене оспособљености кандидата;
2) да има доказ да је квалификован за обављање дужности које су предмет процене оспособљености кандидата, најмање поседовањем истог овлашћења о оспособљености, односно посебној оспособљености за које се обука спроводи; 
	
3) да је упознат са одговарајућим смерницама о методама вршења процене оспособљености у складу са одговарајућим IMO модел курсевима;
4) да има практично искуство у процени оспособљености остварено под надзором и уз одобрење искусног процењивача, укључујући учешће на најмање три процене оспособљености и најмање 30 кандидата, у својству приправника за процењивача;
5) да је стекао практично искуство у процењивању на одређеној врсти симулатора под надзором и уз одобрење искусног процењивача и завршио обуку за процењивача на симулатору у складу са одговарајућим IMO модел курсом, када се врши процена која укључује употребу симулатора.
Члан 85.
За издавање одобрења из члана 73. ове уредбе, подносилац захтева омогућава признатој организацији и министарству:
1) увид у учионице, симулаторе са техничким карактеристикама, лиценце симулатора, библиотеке, лабораторије, радионице, силабус сваке појединачне обуке по којима се она изводи на српском и енглеском језику, упутства, као и наставне филмове и друге потребне публикације са правним основом за њихову употребу;
2) разговор (интервју) са надлежнима у акредитованој институцији, предавачима, односно инструкторима и процењивачима. 
	
Члан 86.
Акредитована институција доставља министарству:
1) извештај о броју уписаних кандидата, броју, датуму почетка и завршетка спроведених обука, као и број и датуме спроведених процена оспособљености на годишњем нивоу, најкасније до 1. децембра текуће године за ту годину;
2) извештај о независној провери система управљања квалитетом у складу са захтевима Одељка А-I/8 и B-I/8 STCW Законика, у року од 15 дана од дана извршене контроле (audit);
3) извештај о извршеној контроли (audit) акредитоване институције од стране других држава уговорница STCW Конвенције, односно од стране EMSA, најкасније у року од 15 дана од дана извршене контроле, уз обавезу администрације државе уговорнице STCW Конвенције да најави своју посету најмање десет дана пре планиране контроле (audit);
4) анализу рада, као и извештај о постигнутим резултатима у обуци помораца сваке године;
5) извештај о свакој промени инструктора, односно процењивача, као и свакој промени у оквиру Приручника о обуци и процедурама, без одлагања.
Између редовних контрола које врши призната организација у складу са одредбама Закона, министарство врши ванредне контроле (audit) акредитоване институције, и то:
1) најављену контролу, којом се контролише спровођење обука и врши увид у документацију акредитоване институције која се односи на спровођење обука, уз учешће особља акредитоване институције;
2) ненајављену контролу;
3) контролу испуњености захтева корисника, којом се контролише да ли акредитована институција у свом раду испуњава захтеве професионалне пажње, коју врши регистратор приликом подношења захтева за издавање овлашћења од стране кандидата. 
	
Члан 87.
О издатим одобрењима акредитованим институцијама из члана 73. ове уредбе, води се регистар издатих одобрења који је дат у Обрасцу 8 – Регистар издатих одобрења акредитованим институцијама, који је одштампан уз ову уредбу и чини њен саставни део.
Регистар из става 1. овог члана садржи податке о акредитованим институцијама којима је издато одобрење, податке о одобреним обукама и извршеним контролама, као и податак о исправи о успостављеном систему управљања квалитетом.
Регистар издатих одобрења води министарство.
Подаци из регистра из става 1. овог члана дају се на увид надлежним органима државама уговорница STCW Конвенције и компанијама на њихов захтев. 
	
Учење на даљину
Члан 88.
Акредитована институција поред теоријске и практичне обуке може да спроводи обуке помораца кроз организовање учења на даљину и e-learning, у складу са захтевима и смерницама садржаним у Одељку А-I/6 и В-I/6 STCW Законика, након добијања одобрења министарства.
IV. ПРОГРАМИ ОБУКЕ И ДНЕВНИК О ЗАВРШЕНОЈ ОБУЦИ 
И СТЕЧЕНОЈ ПРАКСИ
Члан 89.
Организација програма обуке утврђује се у Плану обуке. 
Акредитована институција предлаже трајање програма теоријске и практичне обуке за стицање овлашћења о оспособљености у складу са захтевима одговарајућих IМО модел курсева.
Трајање програма теоријске и практичне обуке за стицање овлашћења о оспособљености одобрава министарство.
Програми теоријске и практичне обуке чије одобрено трајање износи 100 наставних сати или више морају да се изводе на начин да укупно недељно наставно оптерећење не пређе 36 сати, односно највише шест сати дневно.
Програми теоријске и практичне обуке чије одобрено трајање износи краће од 100 наставних сати морају да се изводе на начин да укупно дневно наставно оптерећење не пређе десет сати.
Минимално трајање програма обуке за стицање овлашћења о посебној оспособљености дато је у Прилогу 3 – Минимално трајање обука за стицање овлашћења о посебној оспособљености, обука за освежавање знања и потврда о оспособљености, који је одштампан уз ову уредбу и чини његов саставни део. 
	
Члан 90.
Програм убрзане обуке на броду који кандидат пролази у циљу скраћења поморског стажа потребног за стицање одређених овлашћења о оспособљености из чл. 13. и 14. ове уредбе, односно овлашћења о посебној оспособљености из чл. 40–44. ове уредбе, мора да испуњава следеће услове:
1) да је програм убрзане обуке на броду саставни део укупног плана обуке кандидата;
2) да програмом убрзане обуке на броду управља компанија која управља бродом на којем ће кандидат остварити поморски стаж;
3) да кандидат у сваком тренутку може да идентификује два лица која су непосредно одговорна за управљање програмом убрзане обуке, и то квалификованог официра у својству официра за обуку на броду, које, под надзором заповедника, организује и контролише програм обуке за време трајања сваког путовања, и лице које одреди компанија у својству официра за обуку у име компаније, које је одговорно за укупан програм убрзане обуке и за координацију са акредитованом институцијом;
4) да компанија обезбеди да су одређени временски периоди за испуњавање програма убрзане обуке на броду, у оквиру стандардних радних захтева на броду. 
	
Кандидат који пролази програм убрзане обуке даје на увид испитивачу одговарајуће исправе којима доказује:
1) да је прошао одобрени програм убрзане обуке на броду током које је стекао прописани период поморског стажа;
2) да је одобрени програм убрзане обуке на броду спроведен на одобрени начин;
3) ако се брод налазио у распреми, односно на поправци машине или сувом доковању, да је кандидат за стицање овлашћења о оспособљености за првог официр палубе и официра пловидбене страже највише два месеца одобрене убрзане обуке остварио на том броду.
Кандидат који није прошао програм убрзане обуке за стицање овлашћења о оспособљености, даје на увид испитивачу дневник о завршеној обуци и стеченој пракси у коју се унете оспособљености стечене на I нивоу процене оспособљености.
Програм убрзане обуке на броду за стицање овлашћења о посебној оспособљености из чл. 49, 50. и 52. ове уредбе, мора да испуњава услове прописане Одељком Б-V/1 STCW Конвенције. 
	
Програм убрзане обуке мора да буде одобрен од стране министарства.
Обавезе инструктора, односно процењивача и приправника током трајања обуке на броду 
	
Члан 91.
Лице које спроводи одобрени програм обуке приправника на броду треба да обезбеди да:
1) је одговарајуће време обезбеђено за спровођење одобреног програма обуке на броду у оквиру стандардних радних захтева на броду;
2) су на почетку програма обуке на броду и на почетку сваког путовања на другом броду, приправнику дате детаљне информације и смернице о томе шта се од њега очекује и како ће програм обуке бити спроведен;
3) је одређен официр за обуку током трајања обуке на броду који ће да управља програмом обуке на броду;
4) официри који су одговорни за спровођење обуке и процену оспособљености током трајања обуке на броду познају и разумеју своје дужности и одговорности у вези обуке;
5) су официри који су одговорни за спровођење обуке и процену оспособљености током трајања обуке на броду, прошли одговарајућу обуку о методама процене оспособљености;
6) током прописаног периода поморског стажа, приправник заврши обуку и стекне искуство у извршавању задатака, обавеза и одговорности потребних за стицање одређеног овлашћења, узимајући у обзир оспособљености наведене у Програму наставних предмета/курсева из Прилога 2 ове уредбе;
7) је спроведенa процена оспособљености приправника, без непотребног одлагања, када се сматра да је приправник спреман за процену оспособљености;
8) је програм обуке на броду саставни део укупног плана обуке;
9) програмом обуке на броду управља и координира заповедник који управља бродом на коме се стиче поморски стаж;
10) обезбеди да се води свеобухватна евиденција о свим спроведеним обукама. 
	
Члан 92.
Свако лице које је одређено за официрa за обуку у складу са одредбом члана 91. став 1. тачка 3) ове уредбе, треба да:
1) води административне послове који се односе на програм обуке;
2) прати напредак приправника током трајања програма обуке;
3) даје упутстава, по потреби, као и да обезбеди да се програм обуке правилно спроводи.
Члан 93.
Заповедник који управља бродом на коме се стиче поморски стаж треба да:
1) успостави контакт између официра на броду задуженог за обуку и инструктора на копну;
2) одреди, у писаној форми, официра на броду који ће бити одговоран за организовање и надгледање обуке на броду за свако појединачно путовање;
3) обезбеди континуитет у случају било какве промене официра на броду током путовања;
4) обезбеди да целокупно особље на броду које је укључено у програм обуке спроводи програм обуке на ефикасан начин;
5) обезбеди да приправник проведе најмање пола дневног радног времена у служби на стражи, под надзором официра одређеног за праћење и надзор рада кандидата.
Члан 94.
Осим ако заповедник брода не одреди другачије из разлога безбедног рада брода, официр на броду који је одређен у складу са чланом 93. став 1. тачка 2) ове уредбе, треба да:
1) организује програм обуке на броду;
2) обезбеди да је дневник о завршеној обуци и стеченој пракси правилно вођен;
3) обезбеди да време које приправник проведе на броду буде корисно искоришћено у погледу обуке и искуства, у складу са циљевима програма обуке.
Члан 95.
Сваки приправник треба да:
1) проведе најмање шест месеци на дужностима пловидбене страже, односно страже у машини под надзором заповедника или oдређеног официра;
2) с дужном пажњом прати програм обуке;
3) користи у потпуности све могућности које су му стављене на располагање, током и ван радног времена;
4) води дневник о завршеној обуци и стеченој пракси и да га учини доступним за увид у сваком тренутку.
Програми обуке на броду из чл. 90–95. ове уредбе могу да се спроводе само на бродовима који имају државну припадност Републике Србије или на бродовима компанија са којима акредитована институција има уговор или други документовани пословни однос који омогућава употребу брода за практично увежбавање кандидата из члана 80. ове уредбе. 
	
Дневник о завршеној обуци и стеченој пракси
Члан 96.
Кандидат је дужан да пре почетка програма обуке обезбеди дневник о завршеној обуци и стеченој пракси у који се уносе сви подаци о завршеним обукама и пракси.
Приправник палубе и приправник машине дужни су да пре почетка програма обуке овере образац дневника о завршеној обуци и стеченој пракси у Лучкој капетанији Београд.
Попуњен дневник о завршеној обуци и стеченој пракси кандидат подноси испитивачу пре процене оспособљености на III нивоу и служи као доказ да је завршен програм обуке на броду.
Дневник о завршеној обуци и стеченој пракси подноси се на увид испитивачу када сви одговарајући елементи оспособљености буду потписани у складу са одредбом члана 99. став 3. ове уредбе.
Дневник о завршеној обуци и стеченој пракси води се на начин који омогућава увид у све потребне информације о пословима и задацима који су предузимани, као и о напретку у погледу њиховог остваривања.
Дневник о завршеној обуци и стеченој пракси води се у складу са начелима и принципима прописаним STCW Закоником.
Обрасци дневника о завршеној обуци и стеченој пракси приправника палубе и дневника о завршеној обуци и стеченој пракси приправника машине морају да буду у складу са обрасцима препорученим од стране IMO-a.
Поред обрасца дневника о завршеној обуци и стеченој пракси из става 7. овог члана, могу се користити и обрасци дневника о завршеној обуци и стеченој пракси издати од стране ISF-а.
Обрасци дневника о завршеној обуци и стеченој пракси из ст. 7. и 8. овог члана, одобрени су од стране министарства.
Дневник о завршеној обуци и стеченој пракси који се издаје на обрасцу различитом од образаца из ст. 7. и 8. овог члана, мора да буде одобрен од стране министарства.
V. ПРОЦЕНА ОСПОСОБЉЕНОСТИ ПОМОРАЦА
Члан 97.
Акредитована институција мора да документује методологију организације и спровођења процене оспособљености помораца. 
	
Акредитована институција мора да успостави стандардизован процес за спровођење процене оспособљености кандидата на свим нивоима процене оспособљености, што укључује:
1) поступак за проверу напретка знања и тестове за проверу знања;
2) поступак за израду тестова провере теоријског знања, тип питања и процена, стандарде потребне за успешно полагање теоријског испита;
3) поступак за вршење обуке за освежавање знања;
4) извештаје и евиденције;
5) поступак за анализу питања.
Поступак за процену оспособљености, односно спровођење испита мора да обезбеди да кандидат буде свестан постигнутог напретка, области у којима је потребно побољшање, као и циљева које мора да достигне да би успешно завршио програм обуке.
Кандидат мора да буде упознат са резултатима извршене процене.
Оспособљеност кандидата мора да се прати и процењује у складу са Планом обуке и процедуром за процену оспособљености.
Сваки кандидат који сматра да је оштећен приликом процене оспособљености током обуке има право приговора акредитованој институцији. 
	
Акредитована институција је дужна да успостави и објави интерне процедуре које се односе на разматрање приговора кандидата, као и да води евиденцију којом се доказује да су кандидати упознати са том процедуром.
Члан 98.
Процена оспособљености кандидата мора да покаже да је достигнут ниво знања и оспособљености који је потребан за стицање одређеног овлашћења. 
	
Процена оспособљености је заснована на процени елемената оспособљености и учинка кандидата.
Нивои процене оспособљености
Члан 99.
Сваки кандидат за стицање одређеног овлашћења о оспособљености, односно посебној оспособљености мора да буде процењен на једном или више следећих нивоа процене оспособљености:
1) I ниво процене оспособљености врши се током трајања поморског стажа на броду или током обуке у акредитованој институцији, од стране једног или више одређених официра на броду или у акредитованој институцији од стране процењивача;
2) II ниво процене оспособљености врши се током трајања поморског стажа на броду или током обуке у акредитованој институцији, од стране једног или више одређених официра на броду или у акредитованој институцији од стране процењивача;
3) III ниво процене оспособљености врши се за стицање овлашћења о оспособљености, спровођењем писменог и усменог испита од стране испитивача, у присуству процењивача.
Елементи оспособљености који се процењују на I и II нивоу процене оспособљености уписују се у дневник о завршеној обуци и стеченој пракси.
Само процењивач може да упише елементе оспособљености у дневник о завршеној обуци и стеченој пракси кандидата, онда када сматра да је кандидат спреман за следећи ниво процене оспособљености, као и да је успешно демонстрирао оспособљеност у елементима у складу са Програмом наставних предмета/курсева из Прилога 2 ове уредбе.
Кандидат који треба да заврши више од једног нивоа процене оспособљености, не може да пређе на виши ниво процене оспособљености док не покаже оспособљеност на нижем нивоу процене оспособљености, нити тај кандидат може да пређе на III ниво процене оспособљености све док сви нижи нивои оспособљености не буду уписани од стране процењивача.
Процена оспособљености за стицање овлашћења о оспособљености
Члан 100.
Процена оспособљености помораца за стицање овлашћења о оспособљености из члана 99. став 1. тачка 3) ове уредбе, остварује се полагањем испита који се састоји од писменог и усменог дела.
Испит за стицање овлашћења о оспособљености спроводи Комисија за процену оспособљености поморца, у седишту акредитоване институције у којој је кандидат прошао обуку.
Ако се испит састоји из писменог и усменог дела, кандидат ће бити усмено испитан ако претходно успешно заврши писмени испит.
Испит за стицање овлашћења о оспособљености врши се по Програму датом у Прилогу 5 – Програм испита за стицање овлашћења о оспособљености, који је одштампан уз ову уредбу и чини њен саставни део (у даљем тексту: Програм испита из Прилога 5 ове уредбе).
Практични део испита се по правилу одржава на савремено опремљеном броду, према избору и одлуци председника Комисије за процену оспособљености поморца или у одговарајуће опремљеним просторијама са наменским уређајима или на симулатору у оквиру акредитоване институције.
Пријава кандидата
Члан 101.
Кандидат за стицање овлашћења о оспособљености подноси пријаву за полагање испита акредитованој институцији на обрасцу утврђеном од стране акредитоване институције, који најмање садржи податке о идентитету и годинама старости кандидата и две фотографије не старије од шест месеци.
Уз образац из става 1. овог члана, кандидат подноси акредитованој институцији додатну документацију која је наведена у Прилогу 8 – Додатна документација која се прилаже уз пријаву за полагање испита акредитованој институцији, који је одштампан уз ову уредбу и чини њен саставни део. 
	
По пријему пријаве акредитована институција проверава да ли кандидат испуњава прописане услове за полагање испита.
Ако утврди да кандидат испуњава прописане услове акредитована институција, у року од 30 дана од дана пријема пријаве, доноси решење којим се дозвољава спровођење процене оспособљености, одређује рок за спровођење писменог испита у оквиру процене оспособљености и доставља захтев министарству да одреди испитиваче.
Министарство одређује испитиваче у року од седам дана од дана подношења захтева директора акредитоване институције. 
	
Након одређивања испитивача из става 5. овог члана, директор акредитоване институције решењем образује Комисију за процену оспособљености поморца.
Ако се утврди да кандидат не испуњава услове за приступање процени оспособљености, акредитована институција у року од 30 дана од дана пријема пријаве доноси решење којим се одбија захтев кандидата за спровођење испита.
Члан 102.
Комисију за процену оспособљености поморца (у даљем тексту: Комисија) чини најмање пет чланова, и то: председник, најмање два испитивача из предмета који се полажу за стицање овлашћења о оспособљености од којих један спроводи и писмени испит, представник министарства, као и секретар Комисије.
Ако је број предмета већи од броја чланова Комисије, председник Комисије укључиће одговарајући број испитивача.
Директор акредитоване институције може именовати и одређен број приправника за члана Комисије.
Приправници за чланове Комисије морају да испуњавају услове за члана Комисије, осим услова који се односе на искуство.
Члан 103. 
Испитивачи морају да испуњавају услове за процењиваче у складу са одредбама члана 84. ове уредбе, као и да положе испит у Лучкој капетанији Београд из познавања поморског права по Програму наставних предмета/курсева програму из Прилога 2 ове уредбе.
За испитивача се не може одредити лице које је током трајања обуке било одређено за процењивача.
Доказ о оствареном поморском стажу
Члан 104.
Кандидат је дужан да уз пријаву из члана 101. ове уредбе поднесе доказ о оствареном поморском стажу.
Остварени поморски стаж се доказује:
1) ако је поморац био укрцан на домаћем поморском броду – овереним податком у поморској књижици, односно одобрењу за укрцавање;
2) ако је поморац био укрцан на страном броду – овереним податком у поморској књижици или исправом у складу са прописом државе чију заставу брод вије.
У случајевима из става 2. тачка 2) овог члана, акредитована институција може да тражи и друге неспорне доказе оствареног поморског стажа (на пример уговор о раду и искрцајне листе).
Члан 105.
У случајевима у којима је прописано да кандидат мора да има одређено време проведено у вршењу послова пловидбене страже, кандидат за заповедника и официра у служби палубе, поред доказа о оствареном поморском стажу из члана 104. ове уредбе, подноси и исправу потписану од стране заповедника брода на коме је кандидат радио којом се потврђује да је радио као официр пловидбене страже најмање осам сати сваког радног дана који се рачунају у његов поморски стаж. 
	
У исправи из става 1. овог члана наводи се и врста посла коју је кандидат обављао или за коју је прошао обуку.
Исправа која служи као доказ о оствареном поморском стажу кандидата за управитеља машине и официра у служби машине треба да буде потписана од стране заповедника или управитеља машине брода на коме је кандидат радио, као и да је у њој наведено следеће:
1) звање у коме је кандидат обављао послове на броду;
2) врста и снага погонске машине брода на коме је кандидат остварио поморски стаж;
3) врста посла коју је кандидат обављао;
4) у случајевима у којима је прописано да кандидат мора да има одређено време проведено у вршењу послова пловидбене страже, да је кандидат радио као официр пловидбене страже најмање:
(1) осам сати сваког радног дана који се рачунају у његов поморски стаж на броду са машинским одељењем које је стално попуњено посадом, и
(2) 24 сата на сваких 72 сата рада на броду са машинским одељењем које је повремено без посаде.
Кандидат за управитеља машине и официра у служби машине, поред доказа о оствареном поморском стажу, може да поднесе и другу исправу као доказ о завршеној обуци за стицање практичног знања и искуства. 
	
Употреба енглеског језика у процени оспособљености поморца
Члан 106.
Кандидат мора да познаје енглески језик на нивоу да разуме и даје упутства на енглеском језику, усмено и писмено.
Писмени испит
Члан 107.
Акредитована институција је дужна да осам дана пре одржавања писменог испита достави испитивачу:
1) предложена испитна питања и упутство за испитивача;
2) стандардни образац оцењивања на испитима и резултате остварене на обуци, евиденцију о напретку, реализованим пројектима и извештаје ментора кандидата. 
	
У циљу контроле рада, документа из става 1. овог члана акредитована институција је дужна да чува на период од десет година од дана полагања испита.
Члан 108.
Испитивач ће најкасније 10 дана пре одржавања испита:
1) извршити проверу испитних питања предложених од стране акредитоване институције, као и упутства за испитивача;
2) одредити испитна питања;
3) обавити консултације са предавачима, односно инструкторима, као и са руководиоцем у акредитованој институцији који је одговоран да обезбеди усаглашеност са захтевима прописаним овом уредбом, STCW Конвенцијом и STCW Закоником, у случају утврђивања неправилности, пропуста или грешака у литератури која се користи.
Члан 109.
Писмени испит за стицање овлашћења о оспособљености обухвата процену знања из предмета потребних за стицање одређеног овлашћења о оспособљености како би се утврдило да ли кандидат испуњава стандарде теоријског знања у складу са матрицом из Прилога 1 ове уредбе и Програмом наставних предмета/курсева из Прилога 2 ове уредбе, односно захтевима STCW Законика, а у складу са Програмом испита из Прилога 5 ове уредбе.
Кандидати за заповеднике и официре у служби палубе морају да имају најмање 60% тачних одговора из следећих предмета: поморске карте и њихова употреба, маневрисање и управљање бродом, бродоградња и поступци у случају опасности на броду. 
	
Кандидати за управитеља машине и другог официра машине морају да имају најмање 60% тачних одговора из следећих предмета: познавање основа технике у поморској индустрији и бродске погонске машине и уређаји. 
	
Из других предмета, кандидати за заповеднике, официре у служби палубе и официре у служби машине морају да имају најмање 50% тачних одговора за сваки предмет.
У случају сумње у вези коначне оцене кандидата у предметима: поморске карте и њихова употреба, маневрисање и управљање бродом, бродоградња, поступци у случају опасности на броду, као и познавање основа технике у поморској индустрији и бродске погонске машине и уређаји, одлука испитивача ће бити коначна.
Усмени испит
Члан 110.
Усмени испит за стицање овлашћења о оспособљености спроводи се најкасније у року од 30 дана од дана одржавања писменог испита.
Усмени испит спроводи испитивач у присуству процењивача.
Кандидат пре одржавања усменог испита доставља испитивачу потврду о оствареним резултатима током обуке и писменог испита коју издаје акредитована институција, потписану од стране овлашћеног лица, којом се потврђује:
1) име и презиме кандидата, као и серијски број дневника о завршеној обуци и стеченој пракси кандидата;
2) обука или обуке које је кандидат успешно завршио;
3) трајање обуке или обука;
4) за сваки предмет, оцену из тог предмета, завршне оцене и резултат писменог испита.
Члан 111.
Током усменог испита проверава се знање кандидата из предмета потребних за стицање одређеног овлашћења о оспособљености који су прописани матрицом из Прилога 1 ове уредбе и Програмом наставних предмета/курсева из Прилога 2 ове уредбе, а у складу са Програмом испита из Прилога 5 ове уредбе.
На усменом испиту за кандидате за заповеднике и официре у служби палубе нарочито се проверава знање кандидата о домену примене и циљу прописа о избегавању судара бродова, с тим да способност кандидата за репродукцијом текстова прописа није довољна за успешно полагање испита, али не значи и да кандидат неће положити испит ако испитивач утврди да кандидат схвата значај, садржај и практичну примену тих прописа. 
	
Током испитивања кандидата из става 2. овог члана неће се тражити од кандидат да управља бродом, али ће се проверити његова способност да препозна навигациона светла брода, као и познавање маневарских способности брода у односу на смер ветра. 
	
Кандидат који не положи усмени део испита за стицање овлашћења о оспособљености зато што није савладао поједине или све делове испита може, по одлуци испитивача, да буде упућен на стицање додатног поморског стажа, не дужег од шест месеци, пре него што стекне право да поново изађе на испит.
Спровођење и резултати испита
Члан 112.
Испити за стицање овлашћења о оспособљености код којих програм и начин процене оспособљености захтева посебну техничку опрему или помагала, одржавају се у одговарајуће опремљеним просторијама акредитоване институције.
Члан 113.
О полагању усменог испита води се записник у који се уносе сви подаци од важности за поступак и резултат на испиту, а нарочито имена чланова Комисије, називи предмета, успех из сваког предмета и завршна оцена.
Записник води секретар Комисије којег одређује председник Комисије, а потписују га председник и секретар Комисије.
Оцена кандидата из сваког предмета на испиту је „задовољио” или „није задовољио”, а оцена целокупног испита је „положио”, „упућује се на поправни испит” или „није положио”.
Члан 114.
Кандидату који је са успехом завршио испитне обавезе за издавање овлaшћења o оспособљености Комисија издаје уверење о положеном испиту које потписују председник и секретар комисије.
Уверење о положеном испиту садржи: 
1) податке о лицу које је полагало испит (име и презиме, адреса и ЈМБГ), датум одржаног испита и назив овлaшћења o оспособљености за које је са успехом положен испит;
2) податке који су неопходни за издавање овлашћења о оспособљености, укључујући назначење оспособљености, бродске делатности, нивоа одговорности, као и ограничења ако их има. 
	
Кандидат који не прође са успехом усмени испит добиће обавештење о неуспеху на испиту, коју потписују председник и секретар комисије.
Обавештење о неуспеху на испиту из става 4. овог члана:
1) садржи датум одржавања испита и посебне услове (ако их има) наведене од стране испитивача;
2) подноси се испитивачу од стране кандидата приликом следеће пријаве за усмени испит. 
	
Члан 115.
Непосредно по саопштавању резултата испита, а најкасније током наредног радног дана по одржаном испиту, кандидат има право да уложи писани и образложени приговор на одлуку Комисије.
О приговору кандидата, председник Комисије одмах обавештава министарство, које у року од седам дана од дана пријема обавештења мора да потврди одлуку Комисије или да уважи приговор кандидата.
Члан 116.
Поправни испит за овлaшћења o оспособљености може да се полаже најраније 30 дана од дана започињања полагања испита, а најкасније једну годину од дана започињања полагања испита.
Поправни испит за обнову овлaшћења o оспособљености може да се полаже најраније 15 дана од дана започињања полагања испита, а најкасније три месеца од дана започињања полагања испита.
Поправни испити се полажу пред истим саставом Комисије.
За кандидата који на поправном испиту из неког предмета буде оцењен са „Није задовољио”, сматраће се да цео испит није положио. 
	
Члан 117.
За кандидата који одустане од започетог полагања испита или поправног дела испита, сматра се да испит није положио.
Кандидат може полагати поправни испит из једног предмета за испите који имају четири предмета или мање, за испите који имају од пет до девет предмета дозвољава се полагање поправног испита из два предмета, а за испите који имају десет предмета или више поправни испит може се полагати из три предмета.
Кандидат који не приступи полагању испита на који је упућен, а свој изостанак не оправда на писани начин најкасније до почетка испита, сматра се да испит није положио.
Кандидату који је изостанак оправдaо у складу са одредбом става 3. овог члана акредитована институција ће одредити нови рок за полагање испита.
Трошкови полагања испита
Члан 118.
Административне послове у вези одржавања испита обавља акредитована институција. 
	
Трошкове полагања испита, као и поправног испита за стицање овлашћења о оспособљености или овлашћења о еквивалентној оспособљености сноси кандидат.
Поступак издавања овлaшћењa o оспособљености, односно посебној оспособљености 
	
Члан 119.
Овлaшћење o оспособљености, односно посебној оспособљености, оверу овлaшћења o оспособљености, као и овлашћење о еквивалентној оспособљености издаје Лучка капетанија Београд на захтев поморца, ако су испуњени услови прописани овом уредбом.
Захтев за издавање исправа из става 1. овог члана дат је у Обрасцу 5 – Захтев за издавање овлашћења о оспособљености, овере или овлашћења о еквивалентној оспособљености, односно у Обрасцу 6 – Захтев за издавање овлашћења о посебној оспособљености, који су одштампани уз ову уредбу и чине њен саставни део.
Уз захтев за издавање овлашћења, подносилац доставља Лучкој капетанији Београд доказе о:
1) идентитету, датуму и години рођења;
2) уверење о здравственој способности;
3) уверење о положеном испиту, ако је испит прописан;
4) испуњавању услова обавезне обуке за стицање предметног овлашћења подношењем
потврде о успешно завршеној обуци коју издаје акредитована институција;
5) испуњавању прописаних услова у погледу трајања поморског стажа у одговарајућем својству и на одговарајућој врсти брода;
6) испуњавању и других стандарда оспособљености, прописаних овом уредбом у погледу оних оспособљености, делатности и нивоа одговорности које се у предметном овлашћењу наводе;
7) највишем до сада стеченом звању у поморству.
Пре издавања овлашћења регистратор извршиће проверу да ли се против подносиоца захтева води кривични или прекршајни поступак за дело или радњу због које му се може одредити мера безбедности, односно заштитна мера у складу са Кривичним закоником („Службени гласник РС”, бр. 85/05, 88/05 – исправка, 107/05 – исправка, 72/09, 101/09, 121/12 и 104/13), односно законом којим се уређују прекршаји. 
	
Члан 120.
Испуњавање прописаних здравствених услова доказује се уверењем о здравственој способности, које је издала овлашћена здравствена установа, у складу са прописом којим се уређују здравствени прегледи помораца.
Уверење о здравственој способности кандидат подноси акредитованој установи на увид пре почетка обуке, односно министарству приликом подношења захтева за издавање овлашћења, односно овере овлашћења. 
	
Образац овлaшћења 
Члан 121.
Овлашћењe о оспособљености, односно посебној оспособљености, овера овлашћења о оспособљености, као и овлашћење о еквивалентној оспособљености издају се на српском и енглеском језику, на обрасцима датим у Обрасцу 1 – Овлашћење о оспособљености, Обрасцу 2 – Овлашћење о посебној оспособљености, Обрасцу 3 – Овера овлашћења о оспособљености, као и на Обрасцу 4 – Овлашћење о еквивалентној оспособљености, који су одштампани уз ову уредбу и чине њен саставни део. 
	
Овера овлашћења има исти број као и овлашћење о оспособљености које се овером потврђује, док овлашћење о еквивалентној оспособљености има редни број из евиденције издатих овлашћење о еквивалентној оспособљености.
Поморац је током службе на броду дужан да држи оригинале исправа из става 1. ове уредбе на броду. 
	
Члан 122.
Образац овлашћења о оспособљености, односно посебној оспособљености, овере овлашћења о оспособљености, као и овлашћења о еквивалентној оспособљености је правоугаоног облика, у виду картице, величине 54 x 86,6 mm, у три изведене боје са доминантним плавим тоновима на предњој страни обрасца овлашћења о оспособљености, доминантним жутим тоновима на предњој страни обрасца овлашћења о посебној оспособљености, доминантним наранџастим тоновима на предњој страни обрасца овере овлашћења о оспособљености, односно доминантним бордо тоновима на предњој страни обрасца овлашћења о еквивалентној оспособљености. 
	
Обрасци исправа из става 1. овог члана израђују се од поликарбоната у складу са српским стандардима за идентификационе картице SRPS ISO/IEC:7810 за димензије и физичке карактеристике и 10373 за тестирање физичких карактеристика. 
	
Материјал од кога се израђују исправе из става 1. овог члана и подаци који се у њих уписују морају да буду таквог квалитета да при редовној употреби њихово трајање одговара року на који је издата исправа, као и да онемогуће фалсификовање исправе – коришћењем најмање три од мера заштите, као што су: мастила са променљивом бојом; термохроматска мастила; холограм; променљиве ласерске слике; ултраљубичасто флуоросцентно мастило видљиво и провидно; штампа са пресијавањем; дигитални водени жиг у позадини; инфрацрвени или фосфорцентни пигменти и тактилни знаци; симболи или шаре.
Обрасци исправа из става 1. овог члана израђују се поступцима који спречавају фалсификовање, а нарочито тако да је непропустив за ултраљубичаста зрачења, да позадинска заштитна структура онемогућује фалсификовање скенирањем, штампањем или копирањем, услед примене штампе дугиним бојама (rainbow printing) са вишебојним заштитним мастилом и позитивном и негативном 
	guilloche штампом, структура материјала од кога се израђује образац исправе није састављена од примарних боја (CMYK), садржи шару комплексне структуре, минимално две посебне боје и микро натписе. 
	
Обрасци исправа из става 1. овог члана садрже оптички променљиве елементе, ласерску гравуру, а на месту предвиђеном за фотографију, позадина безбедносне шаре и фотографија се преклапају дуж ивица. 
	
Члан 123.
Предња страна обрасца овлашћења о оспособљености, односно посебној оспособљености садржи податке о имаоцу исправе, број поморске књижице, датум издавања и истека важења исправе, назив органа која издаје исправу, назив оспособљености, кaо и текст: „Oвлашћење о оспособљености издато је у складу са Међународном конвецијом о стандардима за обуку, издавање овлашћења и вршње бродске страже помораца, усвојене 1978. године, са накнадним изменама и допунама, као и Уредбом о звањима, условима за стицање звања и овлашћења чланова посаде поморских бродова трговачке морнарице/This Certificate of Competence has been isuued in accordance with the International Convention on Standards of Training, Certification and Watchkeeping for Seafarers, 1978, as amended and under the the provisions of the Regulation on Qualifications, Conditions for Obtaining Qualifications and Certificates of Seafarers”. 
	
Поред података из става 1. овог члана предња страна обрасца овлашћења о оспособљености, односно посебној оспособљености садржи у горњем левом углу међународну ознаку Републике Србије „SRB” исписану великим словима, беле боје латиничним писмом на правоугаонику плаве боје, речи „РЕПУБЛИКА СРБИЈА” и „овлашћење о оспособљености”, односно „овлашћење о посебној оспособљености” исписане словима плаве боје, на српском језику ћириличким писмом и на енглеском језику, Мали грб Републике Србије у горњем десном углу, ласерски штампану црно-белу фотографију имаоца исправе димензија 30x24 mm, која се поставља испод службеног броја поморске књижице имаоца овлашћења, док је у позадини предње стране стилизовано сидро.
Полеђина обрасца овлашћења о оспособљености визуелно је подељена на два дела. На левој страни обрасца назначено да је исправа имаоцу издата у складу са одговарајућим прописом STCW Конвенције и чланом ове уредбе, са преводом на енглески језик, име и потпис овлашћеног лица са службеним бројем издате исправе, док десна страна обрасца садржи табеле у које се уносе делатност, ниво и ограничења, односно оспособљеност и евентуална ограничења, као и текст: „Ималац овог овлашћења оспособљен је за службу назначену у одговарајућем пропису којим се уређује најмањи број чланова посаде за безбедну пловидбу.”.
На полеђини обрасца овлашћења о посебној оспособљености назначено је да је ималац исправе успешно завршио програм обуке за стицање овлашћења о посебној оспособљености који је одобрен од стране министарства и да испуњава захтеве прописане овом уредбом, одговарајућим прописом Прилога уз STCW Конвенцију и STCW Законика, са преводом на енглески језик.
Алфанумерички подаци на обрасцу овлашћења (STCW ознака) уносе се латиничним писмом и арапским бројевима.
Члан 124.
Предња страна обрасца овере овлашћења о оспособљености садржи податке о имаоцу исправе, број поморске књижице, датум издавања и истека важења исправе, назив органа која издаје исправу, назив оспособљености, као и текст: „Oвера овлашћења о оспособљености издата је у складу са Међународном конвецијом о стандардима за обуку, издавање овлашћења и вршње бродске страже помораца, усвојене 1978. године, са накнадним изменама и допунама, као и Уредбом о звањима, условима за стицање звања и овлашћења чланова посаде поморских бродова трговачке морнарице/This Endorsement attesting the issue of Certificate has been isuued in accordance with the International Convention on Standards of Training, Certification and Watchkeeping for Seafarers, 1978, as amended, and under the provisions of the Regulation on Qualifications, Conditions for Obtaining Qualifications and Certificates of Seafarers”. 
	
Поред података из става 1. овог члана предња страна обрасца овере овлашћења садржи у горњем левом углу међународну ознаку Републике Србије „SRB” исписану великим словима, беле боје латиничним писмом на правоугаонику плаве боје, речи „РЕПУБЛИКА СРБИЈА” и „овера овлашћења о оспособљености”, исписане словима плаве боје, на српском језику ћириличким писмом и на енглеском језику, Мали грб Републике Србије у горњем десном углу, ласерски штампану црно-белу фотографију имаоца исправе димензија 30x24 mm, док је у позадини предње стране стилизовано сидро.
Полеђина обрасца овере овлашћења о оспособљености визуелно је подељена на два дела. На левој страни обрасца назначено да је исправа имаоцу издата у складу са одговарајућим прописом STCW Конвенције и чланом ове уредбе, са преводом на енглески језик, име и потпис овлашћеног лица са серијским бројем издате исправе, док десна страна обрасца садржи табеле у које се уносе делатност, ниво и ограничења, односно оспособљеност и евентуална ограничења, као и текст: „Ималац ове овере овлашћења оспособљен је за службу назначену у одговарајућем пропису којим се уређује најмањи број чланова посаде за безбедну пловидбу.”
Алфанумерички подаци на обрасцу овере (STCW ознака) уносе се латиничним писмом и арапским бројевима.
Члан 125.
Предња страна обрасца овлашћења о еквивалентној оспособљености садржи податке о имаоцу исправе, број поморске књижице, датум издавања и истека важења исправе, назив органа/организације која издаје исправу, назив оспособљености, као и текст: „Oвлашћења о еквивалентној оспособљености издата је у складу са прописом I/10 Међународном конвецијом о стандардима за обуку, издавање овлашћења и вршње бродске страже помораца, усвојене 1978. године, са накнадним изменама и допунама, као и Уредбом о звањима, условима за стицање звања и овлашћења чланова посаде поморских бродова трговачке морнарице/This Certificate of Equivalent Competence has been isuued in accordance with the provisions of regulation I/10 of the International Convention on Standards of Training, Certification and Watchkeeping for Seafarers, 1978, as amended, and under the provisions of the Regulation on Qualifications, Conditions for Obtaining Qualifications and Certificates of Seafarers”. 
	
Поред података из става 1. овог члана предња страна обрасца овлашћења о еквивалентној оспособљености садржи у горњем левом углу међународну ознаку Републике Србије „SRB” исписану великим словима, беле боје латиничним писмом на правоугаонику плаве боје, речи „РЕПУБЛИКА СРБИЈА” и „овлашћење о еквивалентној оспособљености”, исписане словима плаве боје, на српском језику ћириличким писмом и на енглеском језику, Мали грб Републике Србије у горњем десном углу, ласерски штампану црно-белу фотографију имаоца исправе димензија 30x24 mm, док је у позадини предње стране стилизовано сидро.
Полеђина обрасца овлашћења о еквивалентној оспособљености визуелно је подељена на два дела. На левој страни обрасца назначено да је овлашћење имаоца исправе које је издато од стране владе друге државе признато према одредбама прописа I/10 STCW 1978 Конвенције, са изменама и допунама и чл. 74. и 210. Закона, са преводом на енглески језик, име и потпис овлашћеног лица са службеним бројем издате исправе, док десна страна обрасца садржи табеле у које се уносе делатност, ниво и ограничења, односно оспособљеност и евентуална ограничења, као и текст: „Ималац овог овлашћења оспособљен је за службу назначену у одговарајућем пропису којим се уређује најмањи број чланова посаде за безбедну пловидбу.”
Алфанумерички подаци на обрасцу овлашћења (STCW ознака) уносе се латиничним писмом и арапским бројевима.
Члан 126.
За издавање овлaшћења o оспособљености, односно посебној оспособљености, овере овлашћења о оспособљености, као и овлашћења о еквивалентној оспособљености плаћа се такса, која обухвата цену обрасца исправе, трошкове техничке израде и поступка.
Трошкове израде образаца исправа из става 1. овог члана сноси лице које је поднело захтев за издавање исправе.
VI. ПОМОРСКИ СТАЖ
Члан 127.
Поморски стаж стечен у одговарајућем звању, односно на одређеној врсти брода у служби палубе, односно машине, обрачунава се у потпуности у сврху испуњавања услова стицања поморског стажа неопходног за стицање одговарајућег овлашћења под условом да је тај поморски стаж остварен у звању које је прописано за стицање одговарајућег овлашћења чије издавање кандидат тражи, као и да је кандидат успешно завршио обуку. 
	
Члан 128.
Поморски стаж обрачунава се од дана укрцаја на брод до дана искрцаја са брода, а обрачунава се тако што се узимају у обзир стварни дани рада између дана укрцаја и дана искрцаја, рачунајући 30 дана у месецу, 12 месеци у једној календарској години.
Поморски стаж остварен на броду који није редовно ангажован у поморској пловидби
Члан 129.
Поморски стаж остварен на броду који није редовно ангажован у поморској пловидби рачуна се у потпуности у сврху испуњавања услова стицања поморског стажа, ако је стварно проведено време на мору једнако или веће од две трећине укупног периода службе кандидата на броду. 
	
Ако је стварно проведено време на мору мање, онда се три четвртине времена стварно проведеног на мору рачуна у сврху испуњавања услова стицања поморског стажа.
Време проведено од стране кандидата на броду док се брод налазио у бродоградилишту на поправци рачуна се у сврху испуњавања услова стицања поморског стажа, али најдуже шест месеци.
Кандидат који је стекао поморски стаж у складу са ст. 1. и 2. овог члана, доставиће изјаву од заповедника или власника брода на коме је остварен предметни стаж, која садржи податке о датумима:
1) када је брод био на мору у пловидби и усидрен, као и посла на којима је брод био ангажован и у којој категорији пловидбе; 
	
2) када се брод налазио у бродоградилишту на поправци.
Доказ о оствареном стажу на броду стране заставе
Члан 130.
Поморски стаж који је остварен на броду стране заставе прихвата се као поморски стаж само ако је потврђен оригиналном документацијом страних поморско-управних органа или страних поморских компанија. 
	
VII. ПРИЗНАВАЊЕ, ОБНОВА И ЗАМЕНА ОВЛАШЋЕЊА О ОСПОСОБЉЕНОСТИ, ОДНОСНО ПОСЕБНОЈ ОСПОСОБЉЕНОСТИ
Признавање овлашћења издатих од стране надлежних органа друге државе
Члан 131.
Овлашћења о оспособљености која су издата од стране надлежног органа државе чланице Европске уније или треће државе признају се у складу са одредбама Закона. 
	
Овлашћења о оспособљености која се признају у складу са одредбама Закона, на захтев имаоца овлашћења, оверава министарство издавањем овлашћења о еквивалентној оспособљености.
Министарство издаје овлашћења о еквивалентној оспособљености из става 2. овог члана, за овлашћења о оспособљености на управљачком нивоу ако кандидат са успехом положи испит у Лучкој капетанији Београд из предмета: поморско право, према Програму наставних предмета/курсева из Прилога 2 ове уредбе.
Обнављање овлашћења 
Члан 132.
Овлашћења о оспособљености чији је рок важења пет година, обнављају се за исти период ако ималац овлашћења докаже своју оспособљеност и здравствену способност.
Оспособљеност из става 1. овог члана доказује се:
1) одобреним поморским стажом током којег је поморац обављао дужности које одговарају овлашћењу које поседује и то најмање у периоду од укупно једне године током претходних пет година независно од категорије пловидбе брода. У најкраћи период пловидбе од годину дана у претходних пет година не урачунава се пловидба остварена током времена које је брод провео у распреми; 
	
2) успешно завршеном одобреном интегрисаном обуком за освежавање знања у акредитованој институцији, по Програму обука за освежавање знања који је дат у Прилогу 6 – Програм обука за освежавање знања, који је одштампан уз ову уредбу и чини њен саставни део (у даљем тексту: Програм обука за освежавање знања из Прилога 6).
Интегрисана обука за освежавање знања обухвата освежавање знања у следећем:
1) лично преживљавање на мору;
2) лична безбедност и друштвена одговорност;
3) чамци за спашавање и спасилачки чамци, осим брзог спасилачког чамца;
4) напредно управљање гашењем пожара;
5) вођење медицинске неге на броду;
6) медицинска прва помоћ на броду.
Ако поморац оствари најмање три месеца одобреног поморског стажа у последњих годину дана обављајући дужности које одговарају овлашћењу које поседује као прекобројни официр или као нижи официр од онога за које поседује овлашћење, а преостали део до најмање једне године одобреног поморског стажа обављајући било које дужности у било ком својству укрцаја на броду без обзира на величину или снагу погонске машине, сматраће се да тај члан посаде испуњава захтев у односу на оспособљеност из става 2. тачка 1) овог члана.
Поморац који не испуњава услов из става 2. тачка 1) и става 4. овог члана, за обнављање овлашћења о оспособљености мора да заврши обуку за обнову овлашћења и положи писмени и усмени испит у акредитованој институцији. 
	
Програм обуке садржи новине настале у последњих пет година у области поморске технологије, међународног и националног поморског права о безбедности поморске пловидбе и спречавању загађења морске средине, а које одговарају садржају програма теоријске и практичне обуке за стицање овлашћења о оспособљености чије се обнављање тражи.
Испит за обнову овлашћења о оспособљености обухвата процену оспособљености у складу са програмом из става 6. овог члана.
Члан 133.
Овлашћења о посебној оспособљености чији је рок важења пет година обнављају се за исти период, ако ималац овлашћења докаже своју оспособљеност.
Оспособљеност из става 1. овога члана доказује се одобреним поморским стажом на броду за који се то овлашћење о посебној оспособљености захтева, током којег је поморац обављао дужности које одговарају овлашћењу које поседује и то најмање у периоду од укупно једне године током претходних пет година независно од категорије пловидбе брода. У најкраћи период пловидбе од годину дана у претходних пет година не урачунава се пловидба остварена током времена које је брод провео у распреми.
Поморац који не испуњава услов из става 2. овог члана, за обнављање овлашћења о посебној оспособљености мора да заврши обуку за стицање тог овлашћења и положи писмени испит у акредитованој институцији.
Овлашћења о посебној оспособљености, и то: овлашћење о основној безбедности на броду, овлашћење за напредно управљање гашењем пожара, овлашћење за руковање чамцем за спашавање и спасилачким чамцем осим брзим спасилачким чамцем, као и овлашћење за руковање брзим спасилачким чамцем, обнављају се за исти период на основу завршене обуке за освежавање знања у складу са Програмом обука за освежавање знања из Прилог 6 ове уредбе.
Овлашћења о посебној оспособљености – Основна оспособљеност за рад на танкерима за нафту и хемикалије (STCW V/1-1), Рад на танкерима за нафту (STCW V/1-1), Рад на танкерима за хемикалије (STCW V/1-1), Основна оспособљеност за рад на танкерима за течне гасове (STCW V/1-2), Рад на танкерима за течне гасове (STCW V/1-2) обнављају се за исти период на основу одобреног поморског стажа током кога је поморац обављао дужности које одговарају овлашћењу које поседује у погледу типа брода и то најмање у периоду од укупно три месеца током претходних пет година. 
	
Замена овлашћења
Члан 134.
Нестанак овлашћења ималац је дужан да пријави Лучкој капетанији Београд.
Нестанак овлашћења у иностранству ималац је дужан да пријави најближем дипломатском или конзуларном представништву Републике Србије, а након повратка у Републику Србију Лучкој капетанији Београд.
Ималац овлашћења из става 1. овог члана дужан је да прогласити неважећим нестало овлашћење у „Службеном гласнику Републике Србије”.
Лучка капетанија Београд ће издати на захтев поморца ново овлашћење.
Рок важности овлашћења из става 4. овог члана не може бити дужи од датума истека важности изгубљеног овлашћења.
Члан 135.
Оштећење овлашћења ималац је дужан да пријави Лучкој капетанији Београд.
Знатно оштећење овлашћења у иностранству ималац је дужан да пријави најближем дипломатском или конзуларном представништву Републике Србије, а након повратка у Републику Србије Лучкој капетанији Београд.
Лучка капетанија Београд ће издати на захтев поморца ново овлашћење ако поморац оштећено овлашћење приложи уз захтев.
Рок важења овлашћења из става 3. овог члана не може бити дужи од датума истека важења оштећеног овлашћења.
VIII. РЕГИСТРИ ОВЛАШЋЕЊА О ОСПОСОБЉЕНОСТИ, ОДНОСНО ПОСЕБНОЈ ОСПОСОБЉЕНОСТИ
Члан 136.
О издатим овлашћењима о оспособљености, односно посебној оспособљености, овлашћењима о еквивалентној оспособљености, као и оверама овлашћења, воде се регистри издатих овлашћења који су дати у Обрасцу 7 – Регистри издатих поморских овлашћења, који је одштампан уз ову уредбу и чини њен саставни део.
Регистри издатих поморских овлашћења садрже:
1) податке о статусу овлашћења (период важења, датум привременог или трајног одузимања, губитка или уништења овлашћења);
2) податке о овлашћењу (име поморца, датум рођења, држављанство, пол, фотографију, број овлашћења, односно овере, датум издавања, датум истека важења, датум последње обнове, подаци о одузимању овлашћења);
3) податке о оспособљености (STCW ознака, оспособљеност, бродска делатност, ниво одговорности, овера и ограничења);
4) податке о здравственом стању имаоцу овлашћења (датум издавања последњег уверења о здравственој способности).
Члан 137.
Регистре издатих поморских овлашћења води регистратор који обавља и следеће послове:
1) проверава испуњеност услова за издавање овлашћења, односно овере овлашћења и издаје овлашћења, односно овере овлашћења;
2) доставља податке о статусу овлашћења, као и податке о оспособљености на захтев компаније, надлежних органа друге државе или других физичких или правних лица које имају оправдани правни интерес. 
	
У свом раду регистратор примењује и одржава усвојени систем стандарда квалитета. 
	
Члан 138.
Регистри издатих поморских овлашћења се обавезно воде у облику књига.
Подаци из регистра издатих поморских овлашћења издају се на захтев компаније, надлежних органа друге државе или других физичких или правних лица које имају оправдани правни интерес. 
	
Члан 139.
Министарство води регистре издатих поморских овлашћења и у електронском облику.
Електронски приступ регистрима издатих поморских овлашћења треба да омогући компанијама, односно надлежним органима других држава проверу следећих података:
1) име и презиме поморца коме је издато овлашћење о оспособљености, односно посебној оспособљености, овера овлашћења или оверама, број исправе, датум издавања и истека важења исправе;
2) својства у оквиру којих је поморац овлашћен да обавља дужности и евентуална ограничења;
3) бродске делатности које поморац може да обавља, ниво оспособљености, и евентуална ограничења.
Члан 140.
Ако се у кривичном поступку као мере безбедности одузимање предмета одреди одузимање овлашћења или овере, односно ако се у прекршајном поступку као заштитна мера одузимање предмета одреди одузимање овлашћења или овере, регистратор ће унети у регистар овлашћења одговарајућу забележбу.
IX. НАДЗОР
Члан 141.
Надзор над спровођењем ове уредбе врши министарство.
Инспекцијски надзор над спровођењем ове уредбе врши министарство преко инспектора безбедности пловидбе или стручног лица на основу посебног овлашћења министра у складу са одредбама Закона (у даљем тексту: инспектор), који:
1) утврђује да ли су на броду државне припадности Републике Србије укрцана само лица која поседују одговарајуће овлашћење издато у складу са одредбама ове уредбе;
2) проверава да ли је заповедник на броду државне припадности Републике Србије обезбедио да чланови посаде обављају бродске делатности оног нивоа одговорности за које је оспособљен и за које је стекао овлашћење у складу са одредбама ове уредбе;
3) проверава да ли члан посаде током службе на броду држи оригинале овлашћења и овере овлашћења на броду.
Инспектор ће спровести истрагу о свакој пријави нестручности, радње или пропуста лица коме је издато или признато одговарајуће овлашћење или овера у складу са одредбама ове уредбе, а чија радња или пропуст може непосредно да угрози безбедност људских живота или имовине на мору или да проузрокује загађење морске средине.
X. ПРЕКРШАЈИ
Члан 142.
Новчаном казном од 150.000,00 до 2.000.000,00 динара казниће се за прекршај привредно друштво или друго правно лице, ако су на броду државне припадности Републике Србије укрцана лица која не поседују одговарајуће овлашћење (члан 5. став 1).
За радњу из става 1. овог члана казниће се за прекршај и одговорно лице у привредном друштву или другом правном лицу новчаном казном од 20.000,00 до 150.000,00 динара.
Новчаном казном од 5.000,00 до 150.000,00 динара казниће се за прекршај одговорно лице – заповедник брода или лице које га замењује, ако члан посаде на броду државне припадности Републике Србије не обавља бродске делатности оног нивоа одговорности за које је оспособљен и за које је стекао овлашћење (члан 5. став 2).
Новчаном казном од 10.000,00 до 100.000,00 динара казниће се за прекршај физичко лице – члан посаде брода, ако током службе на броду државне припадности Републике Србије не држи оригинале овлашћења и овере овлашћења на броду (члан 5. став 3).
XI. ПРЕЛАЗНЕ И ЗАВРШНЕ ОДРЕДБЕ 
Члан 143.
Лучка капетанија Београд ће на захтев поморца у служби палубе коме је издато одређено овлашћење о оспособљености по пропису који је био на снази до доношења ове уредбе, уз приложено овлашћење о оспособљености, издати овлашћење о оспособљености, и то:
1) члану пловидбене страже – овлашћење морнара палубе (STCW II/4), ако има овлашћења за обављање послова основне безбедности на броду, пружање прве медицинске помоћи и руковања средствима за спашавање и има најмање годину дана пловидбеног стажа током претходних пет година на дужностима из тог овлашћења;
2) официру пловидбене страже на броду од 500 BТ или већем – овлашћење за официра пловидбене страже на броду од 500 BТ или већем (STCW II/1), ако поред услова из тачке 1) овог члана, има овлашћење о оспособљености за GMDSS радио-оператера са општим овлашћењем, овлашћења прописана чл. 18, 46, 54. и 56. став 2. ове уредбе, успешно завршену обуку за опажање и уцртавање радарским уређајем и коришћење АRPА уређаја на радном нивоу, потврду о оспособљености за руковођење и тимски рад на броду, потврду о оспособљености за коришћење ЕCDIS система за приказ електронских карата и има најмање годину дана пловидбеног стажа током претходних пет година на дужностима из тог овлашћења;
3) заповеднику брода од 500 до 3000 BТ и првом официру палубе на броду од 500 до 3000 BТ – овлашћење за заповедника брода од 500 до 3000 BТ (STCW II/2), односно овлашћење за првог официра палубе на броду од 500 до 3000 BТ (STCW II/2), ако поред услова из тачке 2) овог члана, имају овлашћење о оспособљености за GMDSS радио- оператера са општим овлашћењем, овлашћења прописана чл. 18, 46, 54. и 56. став 2. ове уредбе, завршену посебну обуку за опажање и уцртавање радарским уређајем и коришћење АRPА уређаја на управљачком нивоу, потврду о оспособљености за управљање ресурсима на мосту, потврду о оспособљености за руковођење и тимски рад на броду, потврду о оспособљености за коришћење ЕCDIS система за приказ електронских карата и имају најмање годину дана пловидбеног стажа током претходних пет година на дужностима из тих овлашћења;
4) првом официру палубе на броду од 3000 BТ или већем – овлашћење за првог официра палубе на броду од 3000 BТ или већем (STCW II/2), ако поред услова из тачке 2) овог члана, има овлашћење о оспособљености за GMDSS радио–оператера са општим овлашћењем, овлашћења прописана чл. 18, 46, 54. и 56. став 2. ове уредбе, успешно завршену обуку за опажање и уцртавање радарским уређајем и коришћење АRPА уређаја на управљачком нивоу,
потврду о оспособљености за управљање ресурсима на мосту, потврду о оспособљености за руковођење и тимски рад на броду, потврду о оспособљености за коришћење ЕCDIS система за приказ електронских карата и има најмање годину дана пловидбеног стажа током претходних пет година на дужностима из тог овлашћења;
5) заповеднику брода од 3000 BТ или већем – овлашћење за заповедника брода од 3000 BТ или већег (STCW II/2), ако поред услова из тачке 2) овог члана, има овлашћење о оспособљености за GMDSS радио-оператера са општим овлашћењем, овлашћења прописана чл. 18, 46, 54. и 56. став 2. ове уредбе, успешно завршену обуку за опажање и уцртавање радарским уређајем и коришћење АRPА уређаја, потврду о оспособљености за управљање ресурсима на заповедничком мосту, потврду о оспособљености за руковођење и тимски рад на броду, потврду о оспособљености за коришћење ЕCDIS система за приказ електронских карата и има најмање годину дана пловидбеног стажа током претходних пет година на дужностима из тог овлашћења или овлашћења првог официра палубе на броду од 3000 ВТ или већем.
Члан 144.
Лучка капетанија Београд ће на захтев поморца у служби машине коме је издато одређено овлашћење о оспособљености по пропису који је био на снази до доношења ове уредбе, уз приложено овлашћење о оспособљености, издати овлашћење о оспособљености, и то: 
	
1) члану пловидбене страже у машинском одељењу – овлашћење чистача (STCW III/4), ако има овлашћења за обављање послова основне безбедности на броду, пружања прве медицинске помоћи и руковања средствима за спашавање;
2) официру пловидбене страже на броду са машинским комплексом погонске снаге од 750 кW или јачим – овлашћење за официра пловидбене страже на броду са машинским комплексом погонске снаге од 750 кW или јачим (STCW III/1), ако има овлашћења из тачке 1) овог члана, овлашћења прописана чл. 18, 46. и 54. ове уредбе, потврду о оспособљености за примену вештина руковођења, управљања посадом, као и унапређење тимског рада на броду, и има најмање годину дана пловидбеног стажа током претходних пет година на дужностима из тог овлашћења; 
	
3) официру пловидбене страже на броду са машинским комплексом погонске снаге до 750 кW – овлашћење за официра пловидбене страже у машинском одељењу на броду са машинским комплексом погонске снаге од 750 кW или јачим, ако има овлашћења из тачке 1) овог члана, овлашћења прописана чл. 18, 46. и 54. ове уредбе, потврду о оспособљености за примену вештина руковођења, управљања посадом, као и унапређење тимског рада на броду, има најмање годину дана пловидбеног стажа током претходних пет година у звању официра пловидбене страже на броду са машинским комплексом погонске снаге до 750 кW и успешно заврши обуку за официра пловидбене страже на броду са машинским комплексом погонске снаге од 750 кW или јачим (STCW III/1) и процену оспособљености у акредитованој институцији;
4) управитељу машине на броду са машинским комплексом погонске снаге од 750 кW до 3000 кW и другом официру машине на броду са машинским комплексом погонске снаге од 750 кW до 3000 кW – овлашћење за управитеља машине на броду са машинским комплексом погонске снаге од 750 кW до 3000 кW (STCW III/3), односно овлашћење за другог официра машине на броду са машинским комплексом погонске снаге од 750 кW до 3000 кW (STCW III/3), ако поред услова из тачке 2) овог члана, имају овлашћења прописана чл. 18, 46. и 54. ове уредбе, потврду о оспособљености за управљање људским ресурсима у машинском одељењу, потврду о оспособљености за примену вештина руковођења, управљања посадом, као и унапређење тимског рада на броду и имају најмање годину дана пловидбеног стажа током претходних пет година на дужностима из тих овлашћења;
5) другом официру машине на броду са машинским комплексом погонске снаге од 3000 кW или јачим – овлашћење за другог официра машине на броду са машинским комплексом погонске снаге од 3000 кW или јачим (STCW III/2) ако поред услова из тачке 2) овог члана, има овлашћења прописана чл. 18, 46. и 54. ове уредбе, потврду о оспособљености за управљање људским ресурсима у машинском одељењу, потврду о оспособљености за примену вештина руковођења, управљања посадом, као и унапређење тимског рада на броду и има најмање годину дана пловидбеног стажа током претходних пет година на дужностима из тог овлашћења. 
	
6) управитељу машине на броду са машинским комплексом погонске снаге од 3000 кW или јачим – овлашћење за управитеља машине на броду са машинским комплексом погонске снаге од 3000 кW или јачим (STCW III/2) ако поред услова из тачке 2) овог члана, има овлашћења прописана чл. 18, 46. и 54. ове уредбе, потврду о оспособљености за управљање људским ресурсима у машинском одељењу, потврду о оспособљености за примену вештина руковођења, управљања посадом, као и унапређење тимског рада на броду и има најмање годину дана пловидбеног стажа током претходних пет година на дужностима из тог овлашћења или овлашћење другог официра машине на броду са машинским комплексом погонске снаге од 3000 кW или јачим;
7) морнару мотористи – овлашћење чистача, уз ограничење да је овлашћен да управља машинским комплексом погонске снаге до 500 кW.
Члан 145.
Лучка капетанија Београд ће на захтев поморца у GMDSS радио служби коме је издато одређено овлашћење о оспособљености по пропису који је био на снази до доношења ове уредбе, уз приложено овлашћење о оспособљености, издати овлашћење о оспособљености, и то: 
	
1) радио-оператору с ограниченим овлашћењем – овлашћење о оспособљености за GMDSS радио-оператера са ограниченим овлашћењима (STCW IV/2), ако има најмање годину дана пловидбеног стажа током претходних пет година на дужностима из тог овлашћења;
2) радио-оператору с општим овлашћењем – GMDSS радио-оператер са општим овлашћењима (STCW IV/2), aко има најмање годину дана пловидбеног стажа током претходних пет година на дужностима из тог овлашћења;
3) радио-електоничару I класе и II класе – овлашћење о оспособљености за GMDSS радио-оператер са ограниченим овлашћењима (STCW IV/2), ако има најмање годину дана пловидбеног стажа током претходних пет година на дужностима из тог овлашћења и успешно заврши обуку и процену оспособљености за стицање овлашћења о оспособљености за GMDSS радио-оператер са ограниченим овлашћењима.
Члан 146.
Лучка капетанија Београд ће на захтев поморца коме су издата овлашћења о посебној оспособљености по пропису који је био на снази до доношења ове уредбе, уз приложено овлашћење о посебној оспособљености, издати овлашћење о посебној оспособљености, и то: 
	
1) поморцу који има овлашћење за напредно управљање гашењем пожара – овлашћење за напредно управљање гашењем пожара (STCW VI/3), ако има најмање годину дана пловидбеног стажа током претходних пет година;
2) поморцу који има овлашћење о основној оспособљености за рад на танкерима за уље, овлашћење о основној оспособљености за рад на танкерима за хемикалије, или овлашћење о основној оспособљености за рад на бродовима за утечњене гасове – овлашћење о основној оспособљености за рад на танкерима за превоз нафте и хемикалија (STCW V/1-1-1) или овлашћење о основној оспособљености за рад на танкерима за превоз течног гаса (STCW V/1-2-1), ако има најмање годину дана пловидбеног стажа током претходних пет година на дужностима из тог овлашћења;
3) поморцу који има овлашћење о оспособљености за рад на танкерима за уље – овлашћење о посебној оспособљености за рад на танкерима за превоз нафте (STCW V/1-1-2), ако има најмање годину дана пловидбеног стажа током претходних пет година на дужностима из тог овлашћења;
4) поморцу који има овлашћење о оспособљености за рад на танкерима за хемикалије – овлашћење о посебној оспособљености за рад на танкерима за превоз хемикалија (STCW V/1-1-3), ако има најмање годину дана пловидбеног стажа током претходних пет година на дужностима из тог овлашћења;
5) поморцу који има овлашћење о оспособљености за рад на бродовима за утечњене гасове – овлашћење о посебној оспособљености за рад на танкерима за превоз течног гаса (STCW V/1-2-2), ако има најмање годину дана пловидбеног стажа током претходних пет година на дужностима из тог овлашћења;
6) поморцу који има овлашћење о оспособљености за руковање чамцем за спасавање и спасилачким чамцем – овлашћење о посебној оспособљености за руковање чамцем за спашавање и спасилачким чамцем, осим брзог спасилачког чамца (STCW VI/2-1), ако има најмање годину дана пловидбеног стажа током претходних пет година;
7) поморцу који има овлашћење о оспособљености за руковање брзим спасилачким чамцем – овлашћење о посебној оспособљености за руковање брзим спасилачким чамцем (STCW VI/2-2), ако има најмање годину дана пловидбеног стажа током претходних пет година;
8) поморцу који има овлашћења о основној сигурности на мору – овлашћење о основној безбедности на броду (STCW VI/1), ако има најмање годину дана пловидбеног стажа током претходних пет година;
9) поморцу који има овлашћење за пружање прве медицинске помоћи на броду – овлашћење о посебној оспособљености за пружање прве медицинске помоћи на броду (STCW VI/4-1), ако има најмање годину дана пловидбеног стажа током претходних пет година;
10) поморцу који има овлашћење за вођење медицинске бриге на броду – овлашћење о посебној оспособљености за вођење медицинске неге на броду (STCW VI/4-2), ако има најмање годину дана пловидбеног стажа током претходних пет година;
11) поморцу који има овлашћење о оспособљености за рад с опасним теретима – овлашћење о посебној оспособљености за рад са опасним теретима (STCW Reg. B-V/b, B-V/c), ако има најмање годину дана пловидбеног стажа током претходних пет година;
12) поморцу који има овлашћења о мерама сигурности на ro-ro путничком броду и овлашћење о мерама сигурности на путничком броду – овлашћење о посебној оспособљености
за предузимање мера безбедности на путничком броду (STCW V/2), ако има најмање годину дана пловидбеног стажа током претходних пет година на дужностима из тог овлашћења.
Акредитована институција ће на захтев поморца коме је издато овлашћење о посебној оспособљености о поступцима у случају опасности на мору које је издато по пропису који је био на снази до доношења ове уредбе, уз приложено овлашћење о посебној оспособљености, издати потврду о поступцима у случају опасности на броду (STCW VI/1), ако има најмање годину дана пловидбеног стажа током претходних пет година.
Члан 147.
Поморцима којима су на основу чл. 143–146. ове уредбе призната овлашћења о оспособљености, односно о посебној оспособљености, издаће се на њихов захтев нова овлашћења у складу са одредбама ове уредбе, најкасније до 31. децембра 2015. године.
Поморцима који су стекли овлашћења о оспособљености у складу са одредбама прописа који је био на снази до ступања на снагу ове уредбе, који испуњавају услове за обнављање тих овлашћења у складу са одредбом члана 132. став 2. тач. 1) и 2) и члана 133. ст. 2, 4. и 5. ове уредбе, али који не испуњавају додатне услове прописане у чл. 143–145. ове уредбе, овлашћења ће се обновити са роком важења до 31. децембра 2016. године.
Нотификације
Члан 148.
Министарство доставља Европској комисији информације о издатим овлашћењима, односно оверама овлашћења, као и овлашћењима о еквивалентној оспособљености које су наведене у Прилогу 9 – Информације о издатим овлашћењима, односно оверама овлашћења, као и овлашћењима о еквивалентној оспособљености које се достављају Европској комисији, који је одштампан уз ову уредбу и чини њен саставни део (у даљем тексту: Прилог 9 ове уредбе). 
	
Поред података из става 1. овог члана министарство доставља ЕMSA податке о акредитованим институцијама, одобреним обукама, закљученим билатералним обавезама о узајамном признавању овлашћења са другим државама уговорницама STCW Конвенције, успостављеном систему управљања квалитетом, као и прописима којима се уређује стицање звања и овлашћења чланова посаде поморских бродова, путем „STCW информационог система” успостављеног од стране ЕMSA.
Подаци из стaвa 1. овог члана достављају се Европској комисији на годишњем нивоу.
Ради заштите личних података, министарство ће заштити све личне податке помораца који су наведени у Прилогу 9 ове уредбе.
Члан 149.
Одредбе члана 139. ове уредбе примењују се од 1. јануара 2017. године.
Члан 150.
Даном ступања на снагу ове уредбе престаје да важи Правилник о овлашћењима о оспособљености чланова посаде поморских бродова трговачке морнарице Савезне Републике Југославије и условима за њихово стицање („Службени лист СРЈ”, бр. 67/99 и 71/00), осим одредаба члана 14. став 1. алинеја друга и став 3, члана 35, чл. 55, 56, 57, члана 58. ст. 1, 3. и 4, чл. 59–66, члана 67. ст. 1, 3. и 4, члана 68. став 1. и чл. 69, 70, 79, 80, 81, 82, 83, 86. и 87. којима се уређују услови за стицање овлашћења о оспособљености за водитеља јахте, испити и издавање овлашћења за водитеља јахте, као и услови за спровођење обуке за стицање овлашћења о оспособљености за водитеља јахте.
Члан 151.
Ова уредба ступа на снагу осмог дана од дана објављивања у „Службеном гласнику Републике Србије”. 
	
 
05 број 110-488/2014
У Београду, 20. јануара 2014. године
Влада
Председник,
Ивица Дачић, 
	с.р.
 
Прилог 1 - Матрица предмета/курсева са са захтеваним модулима за стицање овлашћења о оспособљености (палуба и машина), односно посебној оспособљености чланова посаде

Прилог 2 - Програм наставних предмета/курсева за стицање овлашћења о оспособљености, овлашћења о посебној оспособљености и потврда о оспособљености

Прилог 3 - Минимално трајање обука за стицање овлашћења о посебној оспособљености, обука за освежавање знања и потврда о оспособљености

Прилог 4 - Програм припремне обуке за официра пловидбене страже, официра пловидбене страже у служби машине и официра за електротехнику

Прилог 5 - Програм испита за стицање овлашћења о оспособљености

Прилог 6 - Програм обука за освежавање знања

Прилог 7 - Програм обуке за инструкторе теоријске и практичне обуке

Прилог 8 - Додатна документација која се прилаже уз пријаву за полагање испита акредитованој институцији

Прилог 9 - Информације о издатим овалшћењима, односно оверама овлашћења, као и овлашћењима о еквивалентној оспособљености које се достављају европској комисији

Обрасци