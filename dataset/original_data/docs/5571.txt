На основу члана 24. став 2. Закона о планирању и изградњи
(„Службени гласник РС”, бр. 47/03, 34/06 и 39/09 – УС), 

Влада доноси

 

ОДЛУКУ

о изради Просторног плана подручја
посебне намене инфраструктурног коридора државног пута I реда бр. 21 Нови Сад–Рума–Шабац
и државног пута I реда бр. 19 Шабац–Лозница

"Службени гласник РС", број 45 од
15. јуна 2009.

 

1. Приступа се изради Просторног плана подручја посебне
намене инфраструктурног коридора државног пута I реда бр. 21 Нови Сад–Рума–Шабац
и државног пута I реда бр. 19 Шабац–Лозница  (у даљем тексту: Просторни план).

 2. Циљ доношења Просторног плана је: утврђивање дугорочне
концепције организације, уређења, заштите и коришћења простора којима се обезбеђује
просторни развој и размештај магистралних и регионалних инфраструктурних система
у коридору; утврђивање услова и правила за њихову изградњу, реконструкцију и функционисање;
рационално коришћење и очување природних ресурса; развој и функционисање активности,
насеља, локалних инфраструктурних система и објеката на подручју коридора; просторна,
саобраћајна, привредна и други облици интеграције подручја са окружењем; заштита
и унапређење животне средине, природних и непокретних културних добара; уређење
простора на начелима одрживог развоја.

 3. Подручје Просторног плана обухвата делове територија
градова Нови Сад, Сремска Митровица, Шабац и Лозница и општина Сремски Карловци,
Ириг, Рума и Богатић, и то: на територији града Нови Сад – целе катастарске општине
Нови Сад 3, Сремска Каменица, Каћ, Буковац и Петроварадин; на територији града Сремска
Митровица – цела катастарска општина Јарак; на територији града Шабац – целе катастарске
општине Дуваниште, Змињак, Липолист, Мачвански Причиновић, Петковица, Петловача,
Прњавор, Рибари, Слепчевић, Табановић, Штитар, Богосавац, Мајур и Шабац; на територији
града Лозница – целе катастарске општине Доњи Добрић, Јелав, Клупци, Козјак, Лешница
Град, Лешница Село, Лозница Град, Лозница Село, Ново Село, Руњани, Стража, Чокешина
и Шор; на територији општине Сремски Карловци – цела катастарска општина Сремски
Карловци; на територији општине Ириг – целе катастарске општине Гргетек, Ириг, Нерадин
и Ривица; на територији општине Рума – целе катастарске општине Рума, Вогањ, Хртковци,
Кленак и  Платичево; на територији општине Богатић – цела катастарска општина
Дубље.

Подручје Просторног плана дато је на графичком приказу,
који је одштампан уз ову одлуку и чини њен саставни део.

 4. Концепција Просторног плана биће заснована на студијској,
техничкој, просторно-планској и урбанистичкој документацији, као и на резултатима
досадашњих истраживања у области планирања и заштите животне средине.

5. Носилац израде Просторног плана је Републичка агенција
за просторно планирање.

Носилац израде Просторног плана дужан је да обезбеди прибављање
мишљења, услова и сагласности надлежних органа и организација прописаних законом,
као и да осигура сарадњу и усаглашавање ставова са свим релевантним субјектима планирања.


6. Министарства, посебне организације, јавна предузећа
и установе надлежне за послове заштите животне средине, заштите природе и споменика
културе, инфраструктуре, пољопривреде, шумарства и водопривреде, економије и регионалног
развоја и други заинтересовани органи и организације, доставиће у року од 30 дана
од дана ступања на снагу ове одлуке све расположиве податке, услове и документацију
из делокруга свога рада носиоцу израде Просторног плана.

7. Рок за израду Просторног плана је десет месеци од дана
ступања на снагу ове одлуке.

8. Средства за израду Просторног плана обезбедиће Републичка
агенција за просторно планирање и Покрајински секретаријат за архитектуру, урбанизам
и градитељство Аутономне покрајине Војводина.

9. Предлог Просторног плана биће изложен на јавни увид
у трајању од 30 дана у зградама скупштина градова Нови Сад, Сремска Митровица, Шабац
и Лозница, као и скупштинама општина Сремски Карловци, Ириг, Рума и Богатић.

10. Програм за израду Просторног плана одштампан је уз
ову одлуку и чини њен саставни део.

11. Саставни део ове одлуке је Одлука о изради Стратешке
процене утицаја Просторног плана подручја посебне намене инфраструктурног коридора
државног пута I реда бр. 21 Нови Сад–Рума–Шабац и државног пута I реда бр. 19 Шабац–Лозница
на животну средину („Службени гласник РС”, број 17/09).

12. Ова одлука ступа на снагу осмог дана од дана објављивања
у „Службеном гласнику Републике Србије”.
 
 

05 број
110-3112/2009

У Београду, 4. јуна
2009. године


Влада  

Председник,


др Мирко Цветковић,
с.р.
 
 
 
 
 

 
 
 
 

ПРОГРАМ

ЗА ИЗРАДУ ПРОСТОРНОГ ПЛАНА ПОДРУЧЈА ПОСЕБНЕ
НАМЕНЕ ИНФРАСТРУКТУРНОГ

КОРИДОРА ДРЖАВНОГ ПУТА I РЕДА БР. 21 НОВИ САД–РУМА–ШАБАЦ
И ДРЖАВНОГ ПУТА I РЕДА БР. 19 ШАБАЦ–ЛОЗНИЦА
 

1. Уводне напомене
 

Предмет овог програма јесте израда Просторног плана подручја
посебне намене  инфраструктурног коридора државног пута I реда бр. 21 Нови
Сад-Рума-Шабац и државног пута I реда бр. 19 Шабац-Лозница.  

Програм за израду Просторног плана подручја посебне намене
инфраструктурног коридора државног пута I реда бр. 21 Нови Сад–Рума–Шабац и државног
пута I реда бр. 19 Шабац–Лозница (у даљем тексту: Програм) урађен је у складу са
одредбама Закона о планирању и изградњи („Службени гласник РС”, бр. 47/03,
34/06 и 39/09 – УС) и Правилника о садржини и изради планских докумената („Службени
гласник РС”, број 60/03), као и осталим законским и подзаконским актима који регулишу
ову област.

Програм је саставни део Одлуке о изради Просторног плана
подручја посебне намене инфраструктурног коридора државног пута I реда бр. 21 Нови
Сад–Рума–Шабац и државног пута I реда бр. 19 Шабац–Лозница. 

Програм садржи текстуални и графички део и дефинише између
осталог границе, циљеве, потенцијале, ограничења и развојне приоритете планског
подручја. 

Просторни план подручја посебне намене инфраструктурног
коридора државног пута I реда бр. 21 Нови Сад–Рума–Шабац и државног пута I реда
бр. 19 Шабац–Лозница је документ, који представаља стратешки основ за просторно
уређење планског подручја у периоду до 2029. године.

На основу Закона о стратешкој процени утицаја на животну
средину („Службени гласник РС”, број 135/04) стратешка процена се врши и за планове,
програме и основе у области просторног планирања. Одлуку о стратешкој процени доноси
орган надлежан за припрему плана или програма. С обзиром да је предмет овог планског
документа инфраструктурни коридор државног пута И реда, због његовог могућег утицаја
на окружење (Национални парк Фрушка гора, остала заштићена природна добра, насеља),
предлаже се израда Стратешке процене утицаја Просторног плана подручја посебне намене
инфраструктурног коридора државног пута I реда бр. 21 Нови Сад–Рума–Шабац и државног
пута I реда бр. 19 Шабац–Лозница на животну средину.  

 

2. Врста планског документа

 

Врсте планских докумената дефинисане су Законом о планирању
и изградњи. У складу са одредбама Закона о планирању и изградњи, просторни план
подручја посебне намене доноси се, између осталог, за подручје које, због својих
карактеристика, има посебну намену, која захтева посебан режим организације, уређења,
коришћења и заштите простора.

Правилником о садржини и изради планских докумената дефинисано
је да се просторни план подручја посебне намене доноси за подручје инфраструктурног
коридора или мреже коридора међународне, магистралне и регионалне инфраструктуре.

У складу са наведеним одредбама, за подручје коридора саобраћајне
инфраструктуре на основном правцу државног пута I реда бр. 21 Нови Сад–Шабац и бр.
19 Шабац–Лозница предлаже се израда следећег планског документа: Просторни план
подручја посебне намене инфраструктурног коридора државног пута I реда бр. 21 Нови
Сад–Рума–Шабац и државног пута I реда бр. 19 Шабац–Лозница (у даљем тексту: Просторни
план).

 

3. Разлози за израду Просторног
плана

 

Основни разлог за израду и доношење Просторног плана је
стварање услова за реализацију националних интереса у области саобраћајне инфраструктуре
у обухвату Просторног плана на принципима одрживог развоја.

Развојна стратегија Републике Србије, као и регионална
развојна стратегија Аутономне покрајине Војводине (формулисана кроз Програм привредног
развоја Аутономне покрајине Војводине и секторска програмска опредељења Аутономне
покрајине Војводине), утврђена је у складу са европским и националним контекстом.
Њен главни просторни приоритет (поред одрживог развоја, формирања равномерног и
полицентричног урбаног система и јачања релација између села и града) представља
обезбеђивање приступа инфраструктури.

У том смислу повећање мобилности и приступачности представља
један од основних предуслова бржег економског развоја Републике Србије, како кроз
развој примарних, тако и кроз развој њених секундарних саобраћајница.

У области путне инфраструктуре овакав приступ обезбеђује
(кроз унапређење постојеће и изградњу нове мреже) повећање приступачности у Републици
Србији и боље повезивање са регионима у непосредном окружењу, а преко њих и са другим
регионима у ширем међународном окружењу, чиме се обезбеђују и услови за привлачење
међународних транспортних токова. Од посебног значаја је чињеница да ће изградња
нових саобраћајница имати за последицу смањење периферности бројних, данас неразвијених
сеоских и пограничних подручја.

На основу стратешких опредељења и смерница Просторног плана
Републике Србије, Стратегије развоја железничког, друмског, водног, ваздушног и
интермодалног транспорта у Републици Србији од 2008. до 2015. године, Програма привредног
развоја Аутономне покрајине Војводине и Просторног плана подручја посебне намене
Фрушке горе до 2022. године, проистекла су опредељења за израду Просторног плана
подручја посебне намене инфраструктурног коридора I реда бр. 21 Нови Сад–Рума–Шабац
и државног пута I реда бр. 19 Шабац–Лозница.

Израдом овог просторног плана обезбедиће се неопходни просторни
услови за повезивање коридора Х и његовог крака Хб са коридорм ИВ (на делу румунска
граница – Зрењанин – Е-75 – Нови Сад – Рума – Е-70) и даље повезивање у правцу коридора
државног пута I реда бр. 19 Шабац–Лозница.

Поред бољег повезивања са непосредним (Република Босна
и Херцеговина, Република Хрватска) и ширим међународним окружењем најзначајнији
интрарегионални ефекти реализације ових коридора огледају се у побољшању регионалне
позиције у домену приступачности, у саобраћајном растерећењу урбаних подручја (обилазница
око Новог Сада, Ирига, Руме, Шапца и Лознице) и уклањању транзита са подручја Националног
парка Фрушка гора (тунел).

Треба истаћи да ће подизање нивоа приступачности подручја
обухваћеног израдом Просторног плана имати позитивне ефекте на подизање конкурентности,
а самим тим и на динамику будућег развоја.

Просторним планом је потребно дефинисати функције различитог
нивоа значаја (локални, регионални, републички) и њихов развој ускладити са режимима
заштите, унапређења, уређења и коришћења простора. Имајући у виду основни циљ израде
Просторног плана потребно је утврдити хијерархију циљева и интереса, те на основу
тога хијерархију функција и активности, како у области комплементарних, тако и у
области супротстављених (конфликтних) активности. 

 

4. Обухват Просторног плана

 

Обухват подручја Просторног плана одређује се, у складу
са Законом о планирању и изградњи, површинама територија целих катастарских општина
кроз чије подручје пролази коридор. Програмом се утврђује прелиминарни обухват подручја
Просторног плана озбиром на варијанте за пролазак коридора I реда бр. 21 Нови Сад–Рума–Шабац
и државног пута I реда бр. 19 Шабац–Лозница, као и површина КО које због функционалнох
веза коридора са непосредним окружењем треба разматрати. 

Коначни обухват подручја Просторног плана утврдиће се у
фази израде стратегије развоја планског подручја, након опредељивања за варијанту
која у функционалном, економском, социјалном и еколошком смислу буде најприхватљивија.

Прелиминарни обухват подручја Просторног плана одређен
је територијама целих катастарских општина и дат је у табели.
 
 

Табела 1: градови/општине и катастарске општине у обухвату
Просторног плана

 

 





Р.



Град – општина



Катастарска општина





бр.









1.



Нови Сад – град



Нови Сад 3, Сремска Каменица, Каћ, Буковац, Петроварадин





2.



Сремски Карловци



Сремски Карловци





3.



Ириг



Гргетек, Ириг, Нерадин, Ривица





4.



Рума



Рума, Вогањ, Хртковци, Кленак, Платичево





5.



Сремска Митровица – град



Јарак





6.



Шабац – град



Дуваниште, Змињак, Липолист, Мачвански Причиновић, Петковица, Петловача,
  Прњавор, Рибари, Слепчевић, Табановић, Штитар, Богосавац, Мајур, Шабац





7.



Богатић



Дубље





8.



Лозница – град



Доњи Добрић, Јелав, Клупци, Козјак, Лешница град, Лешница село, Лозница
  град, Лозница село, Ново Село, Руњани, Стража, Чокешина, Шор





 

 

 

Укупна површина прелиминарног подручја Просторног плана
износи 1.114,75 км².
 

5. Правни основ за израду Просторног
плана

 

Изради Просторног плана подручја посебне намене мреже инфраструктурног
коридора државног пута I реда бр. 21 Нови Сад–Рума–Шабац и државног пута I реда
бр. 19 Шабац–Лозница приступиће се на основу одлуке о изради просторног плана.

Одлука о изради планског документа се припрема на основу
програма за израду планског документа, који је саставни део одлуке, сходно Правилнику
о садржини и изради планских докумената.

Правни основ за израду Просторног плана садржан је у одредбама
прописа, који на директан или индиректан начин регулишу ову област.

Просторни план подручја посебне намене инфраструктурног
коридора државног пута I реда бр. 21 Нови Сад–Рума–Шабац и државног пута I реда
бр. 19 Шабац–Лозница  израдиће се у складу са законском регулативом и постојећим
планским документима, од којих су од посебног значаја:

– Закон о планирању и изградњи („Службени гласник РС”,
бр. 47/03, 34/06 и 39/09);

– Правилник о садржини и изради планских докумената („Службени
гласник РС”, број 60/03);

– Закон о Просторном плану Републике Србије („Службени
гласник РС”, број 13/96);

– Одлука о доношењу Просторног плана подручја посебне намене
Фрушке горе до 2022. године („Службени лист Аутономне покрајине Војводине”, број
16/04);

– Уредба о утврђивању Просторног плана подручја инфраструктурног
коридора аутопута Е-75 Суботица–Београд (Батајница) („Службени гласник РС”, број
69/03);

– Уредба о утврђивању Просторног плана подручја инфраструктурног
коридора граница Хрватске–Београд (Добановци) („Службени гласник РС”, број
69/03);

– Закон о јавним путевима („Службени гласник РС”, бр.
101/05 и 123/07);

– Закон о заштити животне средине („Службени гласник РС”,
бр. 135/04 и 36/09);

– Уредба о заштити специјалног резервата природе „Ковиљско-петроварадински
рит” („Службени гласник РС”, бр. 27/98, 91/06 и 81/08); 

– Правилник о основним условима које јавни путеви изван
насеља и њихови елементи морају да испуњавају са гледишта безбедности саобраћаја
(„Службени лист СФРЈ”, бр. 35/81 и 45/81).

У овај плански документ биће уграђене смернице и стратешка
опредељења из релевантних националних секторских стратегија развоја Републике Србије.

6. Плански основ за израду Просторног плана

Просторним планом Републике Србије, у поглављу 
VII „Примена
и спровођење Просторног плана Републике Србије”, тачка 5. „Доношење просторних планова
за уже просторне целине” утврђено је да се за инфраструктурне коридоре, у које су
сврстана и подручја магистралних коридора од републичког значаја, доноси просторни
план подручја посебне намене. 

Просторним плановима обезбеђује се интегрална заштита свих
инфраструктурних коридора. До доношења пројеката траса и локација инфраструктурних
система, просторним плановима се резервише простор за њих и утврђује пооштрен режим
заштите коридора и контактних подручја. 

У прелиминарном обухвату Просторног плана налазе се делови
територије који су обухваћени кроз следеће  планове:

– Просторни план подручја посебне намене Фрушке горе до
2022. године; 

– Просторни план подручја инфраструктурног коридора аутопута
Е-75 Суботица–Београд (Батајница);

– Просторни план подручја инфраструктурног коридора граница
Хрватске–Београд (Добановци).
 
 
 

 



 

 
 
 

7. Предмет, задаци и циљеви за израду
Просторног плана

 

Предмет Просторног плана је утврђивање стратешког социјалног,
економског и физичког развоја подручја инфраструктурног коридора, у чијем се окружењу
налазе насеља, различити ваннасељски садржаји, већи комплекси пољоривредних и шумских
површина, заштићена природна и културна добра, као и инфраструктурни системи од
значаја за Републику Србију. Посебан значај има утврђивање режима организације,
коришћења, уређења и заштите подручја инфраструктурног коридора државног пута I
реда бр. 21 Нови Сад–Рума–Шабац и државног пута I реда бр. 19 Шабац–Лозница.

 

7.1. Задаци

 

Задаци чије извршавање се планира Просторним планом су:

– утврђивање услова за рационално коришћење простора, природних
потенцијала, и инфраструктурних система, у складу са принципима одрживог развоја;

– елиминисање или минимизирање међусобних негативних утицаја
планираног инфраструктурног коридора и окружења;

– дефинисање односа између изворишта водоснабдевања, површина
посебне намене, заштите природних и културних добара и инфраструктурног коридора,
као интерактивних и повратних утицаја;

– дефинисање планских решења и мера заштите природних и
културних добара и животне средине;

– равномернији размештај становништва и његово интензивније
обнављање, бржи развој стратешких центара и подцентара који ће подстаћи усклађенији
развој мреже насеља, рационална просторна организација привредних веза у мрежи центара
и, као посебно значајан задатак, чвршће повезивање градова због чега је неопходно
планирати одговарајућу саобраћајну инфраструктуру;

– утврђивање смерница и основа за измену и допуну важећих
планских докумената, разраду Просторног плана на нивоу планова детаљне регулације,
као и даљу разраду на нивоу техничке документације.

 

7.2. Општи циљеви израде Просторног
плана

 

Општи циљеви израде Просторног плана су:

– успостављање дугорочне стратегије развоја подручја кроз
који пролази инфраструктурни коридор, у складу са регионалним и локалним развојним
потенцијалима;

– утврђивање планских решења којима се резервише простор
за инфраструктурни коридор, утврђује посебан режим заштите коридора и контактних
подручја, обезбеђују услови за укрштања и пролазе итд.;

– дефинисање односа са осталим наменама и инфраструктурним
системима у непосредном контакту;

– функционални размештај и планирање нових компатибилних
намена (садржаја); 

– комплетирање и доградња инфраструктурних система у коридору
државног пута I реда бр. 21 Нови Сад – Рума – Шабац и државног пута I реда бр.
19 Шабац – Лозница, у складу са дугорочним потребама, захтевима и међународним стандардима;

– Валоризација постојећих ресурса и развојних потенцијала
коридора у циљу потпуније интеграције Републике Србије у регион југоисточне Европе.


 

7.3. Циљеви израде Просторног плана
по областима

 

7.3.1. Инфраструктура

 

7.3.1.1. Саобраћајна инфраструктура

 

Циљеви у области саобраћајне инфраструктуре су:

– утврђивање оптималне трасе државног пута I реда бр.
21 Нови Сад – Рума – Шабац и државног пута I реда бр. 19 Шабац – Лозница и оптималне
саобраћајне мреже свих јавних (категорисаних и некатегорисаних) путева у окружењу
коридора, уз уважавање свих европских стандарда и просторно-функционалних и еколошких
критеријума за одржавање еколошких параметара и карактеристика животне средине и
одрживог развоја посебно у  специфичним подручјима (природна и заштићена добра)
кроз које коридор пролази. Овим би се створили оптимални услови повезивања свих
општина и окружења, како са овим путним капацитетом тако и са сировинским залеђем
– атаром, ради задржавања постојећих утврђених веза и снижавања трошкова транспорта:
утврђивање конфликтних тачака „сукоба” са постојећим/планираним садржајима и наменама
и предлог разрешења;

– омогућавање различитим мерама (изградња, модернизација,
реконструкција) развоја и укључења у транспортну мрежу (понуду) овог простора и
других видова саобраћаја (водни, железнички, ваздушни), чиме би се обезбедиле претпоставке
за развој и функционисање свих појединачних саобраћајних видова и повезивање на
интегралном принципу преко саобраћајних чворишта која се налазе у непосредној близини
коридора, као значајним извориштима роба.

 

7.3.1.2. Водопривредна инфраструктура

 

Циљеви у области водопривредне инфраструктуре су:

– дефинисање водопривредног развоја и могућности водопривреде
као подстицајног или ограничавајућег фактора у оквиру других компонената развоја
подручја;

– интегрално, комплексно, рационално и јединствено коришћење
водних ресурса, како за водоснабдевање становништва, тако и за подмирење потреба
осталих корисника вода;

– спровођење контролисаног прихватања, спровођења и пречишћавања
отпадних вода од свих потрошача воде, у циљу заштите квалитета подземних и површинских
вода;

– контролисано прихватање и спровођење сувишне атмосферске
воде путем система посебне насељске каналске мреже у најближе реципијенте – у мелиоративну
каналску мрежу, депресије по ободу насеља;

– осигурање заштите и унапређење квалитета вода до нивоа
несметаног коришћења вода за предвиђене намене, као и заштита и унапређење животне
средине уопште и побољшање квалитета живљења људи;

– заштита и уређење сливова са гледишта развоја водопривредних
система и развоја других водопривредних грана, посебно шумарства, путем заштите
и ревитализације угрожених екосистема, антиерозионог газдовања шумама, очувања и
унапређења естетских, археолошких, историјских, биолошких, геолошких и других природних
и створених ресурса и вредности.

 

7.3.1.3. Електроенергетска и телекомуникациона
инфраструктура

 

Циљеви у области електроенергетске и телекомуникационе
инфраструктуре су:

– обезбеђење просторних услова за изградњу и функционисање
магистралних инфраструктурних електроенергетских и телекомуникационих система у
коридору у односу на дугорочне потребе, захтеве и међународне стандарде;

– изградња оптичких каблова на свим магистралним правцима,
као и привода до насеља и садржаја у обухвату Просторног плана како би се извршила
замена раније изграђеног система аналогних веза новим дигиталним системом који обезбеђује
поред класичне телефонске мреже и развој широкопојасне мреже ИСДН (дигиталне мреже
интегрисаних услуга);

– обезбеђење услова за функционисање постојећих инфраструктурних
електроенергетских и телекомуникационих система на подручју Просторног плана, како
у насељима тако и ван насеља.

 

7.3.1.4. Термоенергетска инфраструктура

 

Циљ у области термоенергетске инфраструктуре је утврдити
дугорочну концепцију развоја гасоводне и нафтоводне инфраструктуре на простору обухвата
Просторног плана и њихово повезивање у гасоводни и нафтоводни систем Републике Србије.

 

7.3.2. Мрежа насеља, становништво и привреда

 

Основни циљеви и задаци за развој и уређење мреже насеља
на подручју обухвата Просторног плана су:

– подстицање даљег развоја постојећих насеља, уз усмеравање
промена у структури делатности, у циљу остварења што веће територијална кохезија
подручја;

– побољшање саобраћајне повезаности којом се остварује
боља комуникација свих насеља у мрежи;

– очување и унапређење еколошких, културолошких и других
вредности у насељима.

Основни циљ развоја у области становништва односи се на
побољшање виталних карактеристика популације, применом комбинованих мера демографске
политике и политике регионалног развоја.

Основни циљеви развоја привреде посматраног подручја су:

– формирање стабилне и развијене привредне структуре која
ће, дугорочно посматрано, омогућити одрживо коришћење постојећих ресурса, активирање
развојних потенцијала и реализацију компаративних предности планског подручја;

– бржи развој делатности које треба да прихвате трансфер
становништва из примарних делатности и омогуће пораст запослености у насељима овог
подручја (мала и средња предузећа у области индустрије, производног занатства, услуга,
угоститељства, туризма);

– обезбеђење просторних услова за развој наведених делатности,
пре свега у оквиру грађевинских реона насеља.

У области пољопривреде основни циљеви развоја су:

– омогућити остварење одрживог развоја пољопривредне производње
у окружењу коридора;

– максимално очување постојећег квалитета пољопривредног
земљишта, као и хумусног комплекса са делова које ће покривати траса и са подручја
непосредно уз трасу;

– заштита земљишта од могуће деградације отпадним водама;

– стварање планских претпоставки за правилно функционисање
пољопривредних ресурса у оквиру атара у гравитационом подручју инфраструктурног
коридора;

– заштита природних и створених пољопривредних вредности
контактних подручја коридора.

У области шумарства циљеви развоја су:

– усаглашавање и решавање потенцијалних конфликата везаних
за пролазак коридора кроз шуме и шумско земљиште;

– унапређење стања шума на територији обухвата Просторног
плана.

У области туризма циљеви развоја су:

– развој туризма у обухвату Просторног плана прилагодити
потребама туристичких тржишта и локалног становништва, али и захтевима које транзит
на коридору поставља у погледу удобности и безбедности путовања;

– уређење и опремање уже зоне коридора треба прилагодити
свим категоријама путника на одређеним локалитетима (одморишта, мотели). Просторни
размештај тих локалитета потребно је ускладити са међународним стандардима.

 

7.3.3. Заштита подручја

 

Циљеви у области заштите животне средине су:

– обезбедити заштиту од буке на деловима коридора, који
пролазе поред насеља;

– смањити аерозагађење формирањем зелених заштитних појасева
уз аутопут;

– обезбедити заштиту вода од загађења;

– вршити заштиту од ерозије;

– обезбедити заштиту екосистема у границама заштићеног
природног добра;

– предвидети просторе – отворе испод аутопута за пролаз
животиња;

– заштитити шуме у граници обухвата, у складу са Законом
о шумама.

Циљеви у области заштите природних добара су:

– очување и уређење предела на подручју обухвата Просторног
плана;

– дефинисање услова за пејсажно обликовање коридора, усклађивањем
планских решења са одликама природних добара и предела;

– очување јединствености, аутентичности и изворности свих
природних добара;

– дефинисање мера и режима заштите над свим заштићеним
природним добрима;

– очување биодиверзитета, издвајањем  подручја која
су станишта природних реткости;

– успостављање мреже еколошких коридора ради омогућавања
миграције и размене генетског материјала између изолованих и/или просторно удаљених
станишта;

– формирање прелаза за животиње кроз инфраструктурни коридор,
ради смањења њиховог угинућа.

Основни циљеви у области заштите непокретних културних
добара су:

– очување, заштита и презентација споменика културе;

– очување националне културе, као и култура које су постојале
пре појаве националних култура, или су се паралелено развијале;

– интегрална заштита непокретних културних добара, односно
успостављање јединства са окружењем/простором у ком се налазе, посебно у Националном
парку Фрушка гора.

 

8. Основни проблеми, ограничења
и конфликти карактеристични за планско подручје

 

8.1. Инфраструктура

 

8.1.1. Саобраћајна инфраструктура

 

Саобраћајни правац Нови Сад–Шабац–Лозница је веома важан
у оквиру саобраћајне мреже Републике Србије и један је од саобраћајно најоптерећенијих.
На њему се јављају све структуре возила, транзитна и изворно циљна возила, као и
интерна кретања у оквиру урбаних средина. Ако се претходним констатацијама дода
и то да на појединим деоницама нису задовољени ни основни елементи за правилну експлоатацију
пута овог ранга онда се као неминовност намеће да се у скорој будућности мора приступити
изградњи новог пута на овом путном правцу.

Укупна дужина постојећег државног пута који је предмет
израде Просторног плана је приказана у табели:
 
 

Табела 2: Дужина постојећег пута

 





Назив пута



Дужина (км)





ДП I реда бр. 21 Нови Сад–Шабац



67,35





ДП I реда бр. 19 Шабац–Лозница



58,31





Укупно у обухвату Просторног плана



126,66





 

 
 
 

Постојећи ДП I реда бр. 21 (Нови Сад–Шабац) је више пута
реконструисан (изграђена је деоница за сепарисан приступ кроз Фрушку гору до Иришког
венца) са елементима који не одговарају категорији пута, тако да је ова деоница
смањене безбедности у одређеним метеоролошким условима. 

Деоница пута од  Иришког венца ка Иригу је, уз изузетно
тешке путне елементе (подужни нагиб, кривине неодговарајућих радијуса, недостатак 
заштитне ограде и сл.), далеко најугроженија деоница овог пута. Елиминација штетног
утицаја саобраћаја може се постићи новим решењима (тунел са припадајућим саобраћајницама)
која су прихватљивија са аспекта смањења еколошког ризика и заштите животне средине.


У постојећем стању пут се пружа дуж целог урбаног простора
Ирига (у дужини око 5,5 км) и то као главна насељска саобраћајница која осим транзитних
кретања (која су значајна по обиму) кумулише и сва интерна кретања моторног саобраћаја
(путничког и теретног), као и токове бициклистичких и пешачких кретања. 

Постојећа угроженост кретања свих учесника у саобраћају
је забрињавајућа јер је угроженост одвијања саобраћаја таква да захтева предузимање
мера које би то довело у границе прихватљивости нарочито са аспекта безбедности.


Пружањем ДП И бр. 19 од Шапца до Лознице улази се у урбане
просторе, тако да магистрални пут представља главне насељске саобраћајнице. 

Основни проблеми, ограничења и конфликти везани за саобраћајну
инфраструктуру односе се на:

– пружање основних путних праваца (ДП I реда бр. 21 и бр.
19) кроз насељена места, са врло неповољним геометријским елементима траса (Фрушка
гора, насељена места) са свим негативним утицајима на унутарнасељска кретања и насељске
садржаје;

– повећан безбедносни ризик у насељима, услед повећаног
обима транзитних кретања и ометања функционисања насељских функција и насељског
саобраћаја;

– повећани трошкови експлоатације (потрошња енергије),
повећани временски губици у транспорту робе и путника (услед ниске експлоатционе
брзине на предметним путним правцима);

– усклађивање коридора са површинама посебне намене у обухвату
Просторног плана.

 

8.1.2. Електроенергетска инфраструктура

 

Основни проблеми, ограничења и конфликти везани за електроенергетску
инфраструктуру су:

– преносна и дистрибутивна мрежа на подручју Просторног
плана није задовољавајућег квалитета у погледу капацитета и техничких карактеристика
водова и дистрибутивних трафостаница, стање је посебно неповољно у насељима где
електроенергетска мрежа није реконструисана за  20 кВ напонски ниво;

– дистрибутивна мрежа је делом изграђена на дрвеним стубовима,
са малим пресецима водова и знатним техничким губицима, са проводницима малог пресека
и великим дужинама извода, што проузрокује већи пад напона од прописима дозвољеног
и изазива честе кварове на електричним уређајима;

– недостатак капацитета у појединим ТС 110/20 кВ, преоптерећеност
ТС 20(10)/0,4 кВ и техничка застарелост ТС 10/0,4 кВ;

– надземна високонапонска мрежа 220 кВ и 110 кВ, представља
ограничавајући фактор за изградњу објеката  на простору у непосредној близини
ове мреже тј. у заштитним коридорима. 

 

8.1.3. Телекомуникациона инфраструктура

 

Основни проблеми, ограничења и конфликти везани за телекомуникациону
инфраструктуру су:

– телекомуникациона инфраструктура на подручју Просторног
плана, још увек није достигла потребан ниво за примену и коришћење широкопојасних
сервиса и приступног  мултиплексера  дигиталних  претплатничких линија
(ДСЛАМ) којим ће се омогућити брзи приступ интернету, као и мултимедијални сервиси
на целом простору, али пружа могућност даљег развоја у складу са новим технологијама
развоја телекомуникационог система;

– неизграђеност оптичких спојних путева до свих крајњих
централа;

– немогућност потпуног искоришћења капацитета у постојећим
централама због недовољног капацитета приступних мрежа;

– недовољан капацитет приступних мрежа на подручју чворних
централа и крајњих централа.

 

8.1.4. Термоенергетска инфраструктура

 

Ограничење приликом развоја и изградње термоенергетске
инфраструктуре огледа се у конфликту између коришћења енергетских ресурса инфраструктурних
коридора и заштите животне  средине (земљишта, становништва итд.) и предузимању
одговарајућих мера за смањење конфликата и санирање негативних последица (програми
рекултивације/ ревитализације, отклањање штета итд.).

Постојећи и планирани енергетски коридори представљају
просторно ограничење у границама заштитних коридора, у којима је забрањено градити
инфраструктурне и друге објекте и одређену вегетацију и прописани су правилником
који дефинише изградњу магистралних гасововода, продуктовода и нафтовода високог
притиска. 

 

8.1.5. Гасоводна инфраструктура

 

Приликом укрштања и паралелног вођења планираног инфраструктурног
коридора државног пута I реда М-21 и М-19 са постојећим коридорима гасоводне инфраструктуре,
може доћи до конфликта уколико се не испоштују минимални углови укрштања и прописана
растојања. 

 

8.1.6. Нафтоводна инфраструктура

 

На подручју обухвата Просторног плана не постоје изграђени
нафтоводи. 

 

8.2. Природни ресурси

 

8.2.1. Пољопривредно земљиште

 

На подручју обухвата Просторног плана постоје значајне
разлике у начину коришћења земљишта које пресеца коридор. На подручју Фрушке горе
путни правац пролази кроз шуме и шумско земљиште, као и кроз воћарско-виноградарске
зоне и плантаже. Подручје јужно од Руме је изразито равничарско са израженом доминацијом
ратарских култура. Путни правац бр. 19 (Шабац–Лозница) простире се правцем североисток-југозапад,
прелазећи кроз валовита подручја у којима ратарство није апсолутно доминантна производна
грана пољопривреде, већ су у значајној мери заступљени повртарство, воћарство и
сточарство.

Основни конфликт се јавља на релацији неопходности очувања
обрадивог и другог пољопривредног земљишта, као необновљивог природног ресурса,
са једне стране и неопходности постојања планираних путних праваца, као предуслова
за економски развој читавог подручја, са друге стране.

 

8.2.2. Воде

 

Анализа водопривредних услова и ограничења при изради Програма,
извршена је на основу решења презентованих у Просторном плану Републике Србије и
Водопривредној основи Србије.

Постојећа изворишта за водоснабдевање у обухвату Просторног
плана су: 

– подземне воде код Новог Сада, Шапца и Лознице;

– из основне водоносне издани у Аутномној покрајини Војводини
код Ирига и Руме;

– из алувијалне издани код Новог Сада, Ирига, Руме и Шапца;

– из речног тока Дунава са пречишћавањем путем постројења
или упуштањем у подземље код Новог Сада;

– захватањем воде нижег квалитета из живог тока код свих
горе наведених градова.  

У коридору магистралног пута Нови Сад–Лозница не постоје
значајни системи за наводњавање пољопривредних површина. У даљој перспективи предвиђа
се изградња хидросистема „Сава–Тамнава–Колубара” чији подсистеми „Поцерско-посавски”
и „Мачвански” могу бити у интеракцији са коридором пута. Предвиђа се да се већи
део система реализује реконструкцијом постојећих система за одводњавање и уградњом
реверзибилних агрегата у црпним станицама, који би пумпали воду у оба смера.

У широј зони коридора разматраног пута постоји расположив
природни хидропотенцијал на главним водотоцима Дунаву и Сави, као и на доњем току
реке Дрине и реци Јадру. 

Са гледишта коридора пута интересантано је искоришћење
хидропотенцијала на потезу доње Дрине. На садашњем нивоу сагледавања ово би могло
бити решено путем изградње четири степеника („Козлук”, „Дрина 1”, „Дрина 2” и „Дрина
3”, снаге од 61 до 68 МW и просечне годишње производње по око 350 ГЊх до 360 ГЊх).
То су степенице (10–12 м) које се успешно могу уклопити у окружење. 

Предвиђено даље енергетско искоришћење Дунава и Саве биће
реализовано у складу са могућношћу задовољења еколошких критеријума у овим акваторијумима
и њиховој непосредној околини. 

У непосредној зони коридора пута Нови Сад–Лозница не постоји
изграђена значајна акумулација нити се предвиђа изградња брана, акумулација и других
водопривредних система, које би биле у интеракцији са пројектованим путем. Постоје
мале акумулације на Фрушкогорској падини, као што су акумулације Борковац, Шеловренац,
Кудош, Добродол и акумулација Међеш (укупне запремине од 1500–2000 м³ по акумулацији).

Ерозиони процеси на подручју обухвата Просторног плана
могу директно или индиректно угрозити будућу саобраћајницу. Директно угрожавање
пута може бити проузроковано ерозијом тла на падинама које се налазе непосредно
уз саобраћајницу (нарочито на деоницама у усеку). С друге стране, индиректан ефекат
ерозионих процеса односи се на подручја удаљена од пута, са којих ерозиони нанос
стиже преко бујичних водотока до саобраћајнице. 

Основни проблем у вези са утицајем ерозионих и бујичних
процеса на саобраћајницу односи се на потенцијални ефекат речног наноса на објекте
који се налазе на местима укрштања пута са бујичним водотоцима. Заустављање и таложење
наноса у зонама мостова и пропуста може у великој мери смањити пропусну моћ ових
објеката. У том случају, при наиласку великих вода може доћи до загушења отвора
ових објеката и преливања саобраћајнице. У процесу припреме техничке документације
за изградњу пута, требало би урадити и пројекат антиерозионог уређења гравитирајућег
подручја. Одређеним биолошким, биотехничким и техничким мерама могу се смањити ерозиона
продукција и пронос наноса, а тиме и степен угрожености будуће саобраћајнице од
ерозије и наноса.

 

8.2.3. Шуме

 

Основни проблеми, ограничења и конфликти везани за шуме
су: 

– утицај инфраструктурног коридора на шуме преко издувних
гасова, земљаних радова као потенцијалне опасности од ерозије, копање дренажних 
канала, скидање хумусног слоја земљишта и изградња асфалтног слоја и др.;

– непосредно и посредно деловање инфраструктурног коридора
на шуме у оквиру природних добара (Национални парк Фрушка гора, Специјални резерват
природе „Ковиљско-Петроварадински рит”);

– мала заступљеност ваншумског зеленила, посебно пољозаштитних
појасева у обухвату Просторног плана;

– пресецање миграционих кретања популације фауне.

 

8.2.4. Минералне сировине

 

На простору обухвата Просторног плана налазе се активни
истражни и експлоатациони простори:
 
 
Табела 3: Минералне сировине у обухвату Просторног плана
1

 







Корисник



Минерална 









сировина





1.



Циглана а.д. „Обнова” – Каћ



глина





2.



ИГМ „СТРАЖИЛОВО” а.д. Сремски Карловци



глина





3.



„ОПЕКА С” д.о.о. Ириг



глина





4.



АД „РУМА” Рума



подземне воде





5.



„ОПЕКА”, циглана „НИКИНЦИ” Никинци



глина





6.



„ПИВАРА МБ” д.о.о. Нови Сад



подземне воде





7.



Институт за низијско шумарство и животну средину 



подземне воде







Нови Сад







8.



„НИС” а.д. Нови Сад, НИС-ПЕТРОЛ Нови Сад



подземне воде





9.



„НИС-Нафтагас” а.д., Погон, „ХИДРОСОНДА” 



подземне воде







Нови Сад







10.



„ФРИГО-СРЕМ” Ириг



подземне воде





11.



ЈП”ВОДОВОД” Рума 



подземне воде





 

 

 1        Извор
података: Покрајински секретаријат за енергетику и минералне сировине, Нови Сад,
2008.
 
 

При изради Просторног плана узеће се у обзир и постојећа
истражна и експлоатациона поља која се налазе на територији градова Шабац (истраживање
–  локалитети Цер, Дуге Шуме, Варошко Брдо; експлоатација – лежишта Цуљковић,
Волујац и Заблаће) и Лозница (истраживање – локалитети Цер, Јадарски басен, Грановине,
Заворје; експлоатација – локалитети Бели Мајдан, Добриловићи и Централни Ревир),
као и општине Богатић (експлоатација – лежиште Бељиште).

С обзиром да се планирани коридор налази у зони изворишта
(на простору Фишеров салаш и Сава И, Јарак) која се користе за јавно водоснабдевање,
потребно је спречити конфликт између ових функција. 

 

8.3. Мрежа насеља и становништво

 

Проблеми и ограничења везани за мрежу насеља односе се
на:

– неравномерност у досадашњем развоју сеоских насеља због
све веће концентрације активности и садржаја у великим центрима (Нови Сад, Рума,
Шабац, Лозница);

– недовољна комунална опремљеност насеља (нарочито одвођење
и пречишћавање отпадних и атмосферских вода);

– слабе везе између урбаних и руралних подручја (развој
везе подстицао би привредни развој, побољшао структуру привреде, подизао квалитет
и ниво услуга).

Анализа становништва подручја обухваћеног Просторним планом
утврђена је на основу података пописа становништва, станова и домаћинстава у периоду
1948-2002. године. Анализом је обухваћено 46 насеља, односно делова следећих градова/општина:

 





– Богатић 



(1 насеље);





– Лозница 



(15 насеља);





– Шабац 



(15 насеља);





– Ириг 



(4 насеља);





– Нови Сад – град



(4 насеља);





– Рума 



(5 насеља);





– Сремска Митовица



(1 насеље);





– Сремски Карловци



(1 насеље).





 

У овим насељима, према подацима пописа становништва из
2002. године живи 243.011 становника, што у односу на 108.827 становника у
1948. години представља повећање за 123%.

Просечна стопа раста становништва за период 1948-2002.
година, износила је 0,015. Најизраженију динамику раста становништва имала су насеља
Клупци (0,0395), Лозничко Поље (0,0348), Лозница (0,0342) у граду Лозници и насеља
Сремска Каменица (0,0282) и Буковац (0,0267) у граду Новом Саду. Оваква кретања
последица су израженог прилива становништва у периоду деведесетих година прошлог
века.

Једина насеља у којима је у периоду 1948–2002. година дошло
је до опадања укупног броја становника су Дубље (општина Богатић), Чокешина и Доњи
Добрић (општина Лозница), Лаполист, Дуваниште, Мачвански Причиновић и Петковица
(општина Шабац) и Гргетег, Нерадин и Ривица (општина Ириг).

Основни проблеми и ограничења становништва у развојном
смислу су:

– негативан природни прираштај;

– изражена тендеција старења популације;

– висок ниво дневних миграција;

– неусклађеност постојећих знања и вештина са савременим
захтевима;

– низак ниво информатичке писмености.

 

8.4. Привреда

 

Основни проблеми привредног развоја овог подручја везани
су за високу стопу незапослености, недовољну заступљеност производних програма примерених
развојним потенцијалима подручја, недостатак озбиљнијих улагања у привредну инфраструктуру,
одсуство јасно профилисане стратегије развоја на локалном нивоу, одсуство координације
у реализацији различитих функција подручја и још увек недовољно припремљене кадрове
за нове развојне захтеве.

 

8.4.1. Пољопривреда

 

Основни проблеми који су директно, или индиректно везани
за пољопривреду, а иницирани су планираном градњом инфраструктурног коридора представљају:

– пресецање мреже канала за наводњавање трасом планираног
пута;

– пресецање мреже постојећих атарских путева;

– пресецање и умањење природних целина као што су пашњаци,
мочваре и трстици и сл.;

– могућност загађења пољопривредних земљишта у току експлоатације
пута;

– будући да ће планирана саобраћајница на неколико места
тангирати постојеће и планиране рибњаке, то може представљати могућу отежавајућу
околност за узгој рибе и очување рибњачких комплекса од хемијског загађења.

 

8.4.2. Шумарство

 

Основни проблеми и ограничења у области шумарства су: 

– утицај заступљених и потенцијално могућих привредних
ресурса (индустрија, саобраћај и др.) који ће се развити градњом инфраструктурног
коридора на шуму и ваншумско зеленило;

– смањење продуктивне и производне могућности шуме, ваншумског
зеленила и ловне фауне;

– неравномеран рапоред шума на територији обухвата Просторног
плана;

– веома разнородна корисничка и власничка структура површина.

 

8.5. Заштита непокретних културних
добара

 

Проблеми и ограничења у области заштите непокретних културних
добара односе се на:

– спору реализацију сондажних археолошких ископавања евидентираних
археолошких локалитета у циљу проглашавања за културно добро и утврђивања категоризације;

– недовољну туристичку и медијску презентацију непокретних
културних добара.

 

8.6. Заштита предела и природних
добара

 

Проблеми и ограничења у области заштите предела и природних
добара односе се на:

– нарушавање равнотеже природне средине при проласку планираног
коридора кроз подручја заштићених природних добара или станишта природних реткости;

– смањење могућности протока биљних и животињских врста,
због пресецања еколошких коридора планираним инфраструктурним коридором.

Конфликти у области заштите предела и природних добара
се јављају у односу на:

– сукоб интереса између заштите природних добара и планираног
инфраструктурног коридора;

– дисбаланс између активности у коришћењу простора и предела,
што изазива њихову деградацију.

 

8.7. Заштита животне средине

 

Планирана траса инфраструктурног коридора, у погледу очувања
и заштите животне средине, представља потенцијално угрожавајући фактор, јер пролази
делом кроз заштићено природно добро, поред изворишта водоснабдевања, кроз пољопривредно
земљиште и шумске комплексе, што може имати негативне утицаје на окружење.

Постојећи инфраструктурни коридор, у току функционисања,
изазива одређену деградацију природних и створених вредности у окружењу.

Већи део планираног коридора пролази кроз пољопривредно
земљиште, те постоји могућност загађење ваздуха еманацијом аерозагађивача од стране
мотора са унутрашњим сагоревањем, а индиректно и тла, што представља еколошки ризик
у производњи пољопривредних култура у појасу уз коридор.

Проласком дела трасе кроз Национални парк Фрушка гора угрожене
су шумске фитоценозе, флора, фауна и биодиверзитет.

Део трасе пролази и кроз насеља, вршећи деградацију ваздуха,
са повишеним нивоом буке и вибрација.

 

9. Потенцијали планског подручја
и евентуални приоритети развоја

 

9.1. Инфраструктура

 

9.1.1. Саобраћајна инфраструктура

 

Основни потенцијали саобраћајне инфраструктуре су пружање
праваца државних путева I и II реда, коридора железничких пруга и водних путева,
као и ваздушних терминала у зони утицаја планског подручја. 

Основни путни правац државни пут I реда бр. 21 (Петроварадин)
Нови Сад–Ириг–Рума–Јарак-(мост на Сави) Шабац и државни пут I реда бр. 19 Шабац–Слепчевић–Прњавор–Лешница–Липнички
Шор–Лозница–граница БиХ (Шепак) у наставку, значајни су у оквиру основне путне мреже
Републике Србије и Аутономне покрајине Војводине, као дела републичке путне мреже,
посебно у циљу повезивања Новог Сада са Сремом (север-југ) како са значајним путним
правцима високог хијерархијског нивоа (Е-75 и Е-70), тако и са осталим државним
путевима, другим центрима, преко попречних веза из ранга државних и општинских саобраћајних
капацитета. У перспективи овај путни правац ће бити квалитетан саобраћајни капацитет
са врло значајним потенцијалом у повезивању ауто-путских коридора (коридор Х Е-75
и Е-70 и коридор Вц правац Будимпешта – Осијек – Сарајево – Мостар – Плоче) и омогућиће
укључивање свих тангирајућих и општина кроз који пролази, не само у саобраћајни
систем Аутономне покрајине Војводине, већ и међународну мрежу путева (ТЕМ). Поред
тога, реализацијом овог пута стварају се услови за повезивање ових подручја са коридорим
државног пута I реда бр. 24 и веза са Републиком Румунојом (коридор IV).

Осим саобраћајног развоја, ови путни правци би иницирали
свеобухватне привредно-развојне процесе у оквиру не само општина кроз које пролазе,
већ и општина које су у непосредној близини.

Међународни интеграциони потенцијал ових путева је у повезивању
коридора Х (Е-70 и Е-75) као и коридора VII (међународни пловни пут река Дунав),
пловног пута реке Саве, са међународним коридорима у суседним државама (коридор
В), преко система државних путева чија ће осовина бити управо правац пружања државних
путева бр. 21 и бр. 19. Такође, преко коридора овог пута омогућавају се и везе према
суседним регионима (мост преко Саве), БиХ (мост преко Дрине) преко система постојеће
мреже путева.

Стратешки приоритети су: 

– смањење интензитета саобраћаја на подручју Националног
парка Фрушка гора (изградња тунела испод Иришког венца и изградња приступних путева
за потребе тунела);

– вођење трасе ван насељених места (изградња обилазница
око насељених места);

– изградња треће траке за спора возила-успонска трака са
сремске стране;

– веза државног пута I реда бр. 21 са источном обилазницом
око Новог Сада;

– изградња објеката путне инфраструктуре неопходних за
функционисање коридора у целини (моста преко Дунава – веза са Е–75, мост на Сави,
мост на Дрини).

 

9.1.2. Водопривредна инфраструктура

 

На сектору ширег коридора магистралног пута Нови Сад–Лозница,
главни потрошачи воде су градски центри (Нови Сад, Ириг, Рума, Шабац и Лозница).

Начин досадашњег снабдевања водом је био различит. Углавном
је то било захватањем подземне, воде из основне водоносне издани у Аутономној покрајини
Војводини или алувијалне издани, као и површинске воде из речног тока Дунава са
пречишћавањем или упуштањем у подземље и живи ток. Јавно водоснабдевање, у границама
коридора, врши се захватањем подземних вода на следећим извориштима:

– извориште регионалног водоснабдевања Новог Сада и суседних
општина – „Петроварадинска ада”;

– извориште регионалног водоснабдевања Руме и суседних
општина – „Јарак”;

– „Фишеров Салаш” – водоснабдевања Руме и суседних општина;

– изворишта града Шапца и приградских насеља (извориште
„Мали Забран”; извориште „Велики Забран”; извориште „Табановић”; изворишта водоснабдевања
индустријских објеката -четири изворишта; старо и ново извориште „Лозница” .

Поред наведених изворишта, више сеоских насеља захватају
„прву” издан за јавно водоснабдевање. Прва издан се користи и за наводњавање пољопривредних
површина. 

Приоритети у области водопривреде су:

– очување и заштита постојећих и планираних изворишта воде
за пиће;

– очување функције постојећих водопривредних објеката и
система који су у директном или индиректном контакту са трасом;

– антиерозионо уређење припадајућег сливног подручја.

 

9.1.3. Електроенергетска инфраструктура

 

Постојећа електроенергетска инфраструктура, која обухвата
преносну мрежу 400 кВ и 110 кВ напонског нивоа и припадајуће трафостанице, као и
дистрибутивну мрежу и трафостанице изграђену за потребе свих корисника представља
велики потенцијал датог простора, који пружа могућност даљег развоја и проширења
за потребе свих планираних корисника.

Приоритети развоја су:

– усклађивање постојеће надземне електроенергетске мреже
са планираним коридором пута; 

– реконструкција дистрибутивне електроенергетске мреже
10 кВ напонског преноса;

– реконструкција трафостаница 35/10 кВ у 20 кВ разводна
чворишта;

– изградња широкопојасне мреже и повезивање различитих
телекомуникационих система у јединствен систем.

 

9.1.4. Телекомуникациона инфраструктура

 

Изграђена телекомуникациона инфраструктура и објекти на
подручју Просторног плана, представљају потенцијал за свеукупан развој овог простора
и пружају могућност даљег развоја и осавремењавања у складу са новим технологијама
развоја телекомуникационих система.

Приоритети развоја су: 

– изградња оптичког кабла у планираном коридору пута;

– потпуна дигитализација телекомуникационе мреже; 

– изградња издвојених степена  у насељима и за потребе
садржаја ван насеља;

– модернизација система мобилне телефоније кроз проширење
мреже постојећих система и изградњу нових система.

 

9.1.5. Гасоводна инфраструктура

 

Постојећа гасоводна инфраструктура на подручју Просторног
плана, гасоводи високог притиска и разводна гасоводна мрежа средњег притиска за
насељена места, својим положајем и капацитетом пружа могућност за прикључење нових
потрошача, што представља потенцијал развоја и раста животног стандарда на овом
простору.

На подручју обухвата Просторног плана изграђени су следећи
гасоводи: 

– гасовод високог притиска од МГ 02 Бегејци–Беочин (пречник
гасовода ДН200);

– гасовод високог притиска РГ-05-04 Батајница–Зворник
(пречник гасовода ДН400);

– гасовод високог притиска РГ-04-17 за Сремску Митровицу
(пречник гасовода ДН300);

– гасовод високог притиска РГ-05-05 од РГ-05-04 до Сремске
Митровице (пречник гасовода ДН200);

– гасовод високог притиска РГ-05-06 од РГ-04-17 до Руме
(пречник гасовода ДН150).

Потребно је гасификовати сва насељена места на простору
обухвата Просторног плана.

 

9.1.6. Нафтоводна инфраструктура

 

Са аспекта експлоатације енергетских извора (нафте, природног
гаса и термоминералних вода), посматрани простор спада у одобрени истражни простор
НИС-Бафтагаса. Сходно томе, на овом простору могу се вршити истражни радови НИС-Нафтагаса
у сагласности са датим површинама и динамиком реализације истраживања, поштујући
планирани коридор државног пута I реда.

Приликом изградње нових објеката термоенергетских инфраструктуре
потребно је посебно обратити пажњу на заштићена природна добра на подручју обухвата
Просторног плана. Такође приликом планирања пројектовања и изградње ових објеката,
водити рачуна о смањењу конфликта између коришћења енергетских ресурса, заштите
инфраструктурних коридора и заштите животне средине (насеља, становништва, земљиште
итд.) и предузимање одговарајућих мера за санирање негативних последица (програм
рекултивације, ревитализације, отклањања штета итд.).

 

9.2. Минералне сировине

 

На подручју обухвата Просторног плана, налазе се активни
истражни и експлоатациони простори подземних вода и опекарских глина представљу
ресурс и потенцијал развоја овог простора.

 

9.3. Природни услови

 

9.3.1. Геоморфолошке карактеристике

 

Терен у разматраном коридору, на простору од Новог Сада
до Лознице може се у геоморфолошком смислу поделити у три целине и то:

– равничарски;

– брежуљкасти;

– брдовито-планински део.

Равничарски део се простире од Новог Сада дуж алувиона
Дунава, па све до северних падина Фрушке горе, које гравитирају ка Дунаву. Део терена
северно од Дунава одликује се равничарским рељефом са апсолутним котама 79 – 83
м.н.м.

Овом типу рељефа припада и већи део терена (у коридору)
на простору потеза Рума – Лозница, са пространим заравњењима – алувијалне равни
река Саве, Дрине, Јадра и њихових притока. Овај део терена у зони коридора магистралног
пута се одликује веома благим нагибом падина или је он готово потпуно хоризонталан.
Битних морфолошких одлика нема, изузев мањих, локалних депресија или узвишења.

Брежуљкасти део терена обухвата северне и јужне падине
Фрушке горе (све до Руме), као и делове терена на јужном делу коридора, на правцу
Шабац – Лозница, који припадају ниском побрђу Посавине и Поцерине (падине Цера).
Терен је нагиба од 5º – 20º, испресецан поточним и речним долинама, чије
су долинске стране углавном блаже и без изражених морфолошких облика.

Брдовито – планински део терена је присутан на средишњим
тј. вршним деловима Фрушке горе, као и на јужном-југоисточном делу територије Лознице.
Нагиби падина на овом потезу су од 10º до 30º, локално и виши. Карактеристика
овог дела терена је да су поточне и речне долине уске, дубоке, углавном са стрмим
странама. Ови делови терена нису изразито планинског типа рељефа, с обзиром да су
на њима констатовани нешто блажи морфолошки облици где су присутне нестабилне падине
(у мањем обиму), са појавама клизишта.

 

9.3.2. Климатске карактеристике

 

За сагледавање климатских параметара на разматраном делу
обухвата Просторног плана, постоје расположиви метеоролошки подаци са пет меторолошких
станица Републичког хидрометеоролошког савеза Србије и то: Нови Сад–Римски Шанчеви;
Петроварадин; Рума; Шабац; Лозница до 2005. године. Подаци обрађују следеће климатске
карактеристике: падавине (месечне и годишње суме, као и интензитети јаких киша краћих
трајања); температуре ваздуха (средње месечне и годишње, као и екстремне годишње
температуре ваздуха); влажност ваздуха (средње месечна и годишња); напон водене
паре (средње месечни и годишњи); облачност (средње месечна и годишња); ветар (руже
ветрова преовладавајућих праваца и брзина).

На основу анализираних климатских услова може се закључити
да на подручју обухвата Просторног плана влада умерено континентална клима са извесним
специфичностима. Прелазна годишња доба, пролеће и јесен, одликују се променљивошћу
времена, с топлијом јесени од пролећа.

Приликом одређивања будуће просторно-функционалне организације
треба водити рачуна о свим климатским факторима средине чије ће дејство и надаље
морати да се респектује приликом реализације инвестиционих захвата. Утицај климатских
фактора на будућу просторну и функционалну организацију обухвата Просторног плана
највише ће се одразити кроз формирање ветрозаштитних појасева, повећања атарског
зеленила, потребу вештачког наводњавања пољопривредног земљишта, као и анализу утицаја 
микроклиматских елемената на екплоатацију пута (појаве поледице, магле, снежни наноси,
и др.).

 

9.3.3. Инжењерско-геолошки и геотехнички услови

 
Анализом инжењерскогеолошких и геотехничких услова и ограничења
установљено је да су у коридору обухвата Просторног плана заступљене стенске масе:2
палеозоика (девона, карбона, средњег и горњег перма); мезозоика (доњег и средњег
тријаса, горње јуре, доње и горње креде); неогена и квартара. На целом простору
најзаступљеније су седиментне стене неогена и квартара, нешто мањим делом стене
мезозојске, а најмањим делом палеозојске старости.

Од савремених инжењерскогеолошких појава и процеса у коридору
су заступљени површинско распадање, клижење, линијска и планарна ерозија. Наведени
процеси и појаве су по правилу присутни на падинским деловима терена, односно у
зонама јаруга и потока.

 

9.3.3.1. Сеизмолошке карактеристике

 
На подручју Просторног плана идентификоване су следеће
сеизмичке зоне:3

– од Новог Сада до Руме – 8ºМСЦ;

– од Руме до Шапца – 7ºМСЦ;

– од Шапца до Лознице – 6ºМСЦ;

– од Лешнице до Лознице – 7ºМСЦ;

– подручје Лознице – 8ºМСЦ.

______________________________

 2        Основна
геолошка карта 1:100000.

 3        Извор:
Републички сеизмолошки завод, 2008.

 

9.3.3.2. Хидрогеолошке одлике

 

Сложеном геолошком (литостратиграфском, тектонском и геоморфолошком)
грађом, каква је присутна на посматраном простору, предодређене су сложене хидрогеолошке
и хидродинамичке одлике стенских маса и подземних вода и различите у појединим деловима
коридора будућег магистралног пута. Према тим одликама у границама обухвата Просторног
плана могу се издвојити четири подручја:

– подручје Фрушке горе и ободних терена;

– подручје сремске лесне заравни;

– подручја језерских тераса, алувијалних равни и речних
тераса Дунава, Саве и Дрине; 

– подручје северних падина Поцерине.

У сваком од ових подручја, до дубина релевантних за изградњу
и експлоатацију овог пута, налази се једна до пет хидрогеолошких категорија стенских
маса према водопропусности.

 

9.3.3.3. Хидролошке и хидрографске карактеристике

 

Обухват Просторног плана пресецају или тангирају већи водотокови:
Дунав; Сава; Јадар; Дрина. Поред тога, налази се и знатан број мањих фрушкогорских
водотокова: Ровач; Кудош; Суводол; Јеленце; Међеш; Добридол и Шеловренац, реке Јарчину
и Врањ у доњем делу Срема. На мачванској страни налазе се водотокови: Јерез; Белу
река;  Долуша; Милошевица; Ноћај; Трновица. У долини реке Дрине налазе се реке
Лешница, Јадар, Токаревац, Жеравија и Штира. Поред наведених водотокова у обухвату
магистралног пута налази се већи број неименованих притока, јаруга и мелиоративних
канала.

Посматрани саобраћајни коридор обухвата већим делом алувијалне
појасеве уз Дунав, Саву и Дрину, а мањим делом брдска подручја. Због таквих геоморфолошких
услова, интензитет ерозионих процеса у самом кориту је релативно мали. Међутим,
индиректна угроженост коридора од ерозије и наноса никако није занемарљива, с обзиром
да њему гравитира велики број бујичних токова – притока са Фрушке горе и Цера. 

Имајући у виду повезаност ерозионе продукције и транспорта
наноса, интензитет ерозионих процеса у горњим деловима сливова бујичних водотока
манифестује се у њиховим доњим токовима, преко интензивног транспорта наноса. У
коридору пута се налази велики број бујичних водотокова. Међутим, највећи број тих
водотокова има врло мала сливна подручја, тако да је улаз наноса из сливова релативно
мали. То значи да ови водотоци нису од значаја са аспекта анализе угрожености коридора
од речног наноса.

 

9.4. Становништво, мрежа и функције
насеља

 

Чињеница да велика већина насеља посматраног подручја остварује
пораст укупног броја становника указује на њихов развојни потенцијал.

Међутим, стварно активирање овог развојног потенцијала
захтева значајне интервенције свих управљачких нивоа (државни, покрајински, локални),
пре свега, у сектору привреде и јавних служби.

Имајући у виду недовољну развијеност великих делова обухваћеног
подручја постоји опасност одлива млађих и образованијих категорија становништва
у веће градске центре, што би могло да угрози развојну перспективу овог подручја.
У том смислу, потребно је обезбедити одговарајући амбијент за отварање нових радних
места, пре свега у оквиру сектора малих и средњих предузећа и предузетништва.

Такође, потребно је проширити обим и побољшати квалитет
услуга јавног сектора (пре свега образовања и здравства), као и подићи ниво комуналног
стандарда, чиме би се становништву већине сеоских насеља компензовале предности
живљења у граду.

У зависности од садржаја, структуре и величине гравитационе
зоне у обухвату Просторног плана се издвајају следећи нивои центара:

– град Нови Сад;

– градови Шабац и Лозница;

– општина Рума;

– остала градска насеља (Ириг, Сремски Карловци).

Изградња и развој инфраструктурног коридора имаће посредне
и непосредне утицаје на гравитирајуће окружење и подручје Просторног плана, од којих
су најзначајнији:

– утицаји на промену режима, односно начина коришћења простора;

– утицаји на демографска кретања и промене у мрежи/систему
насеља;

– утицаји на привредни развој окружења.

Усмеравањем ових утицаја постићи ће се:

– међусобно усклађивање локалних и ширих интереса, на једној
страни и пропозиција о развоју, просторном уређењу и заштити животне средине планског
подручја које су утврђене у разним документима националног/државног нивоа на другој
страни;

– покретање активности које ће повољно утицати на постојеће
урбодемографске трендове, као и на решавање низа других, у првом реду социјалних
и економских проблема;

– предузимање активности за подизање тзв. „степена инвестиционе
привлачности” окружења, у првом реду на поправљању неповољног стања локалне путне
и комуналне/насељске инфраструктуре, односно побољшања саобрађајне повезаности и
опслужености простора.

 

9.5. Привреда

 

Подручје обухваћено израдом Просторног плана обухвата делове
градова Лозница, Шабац, Нови Сад-град и Сремска Митровица и општина Богатић, Ириг
и Рума, као и општину Сремски Карловци у целини.

Најразвијенији делови овог подручја су обухваћена насеља
у граду Новом Саду, затим граду Лозници, граду Шапцу, Руми, Иригу и Сремским Карловцима
(као центри општина) који имају развијенији јавни сектор и развијенији структуру
привреде у односу на сеоска насеља у окружењу.

Општине чији су делови обухваћени Просторним планом показују
велике разлике у степену развијености.
 
 
 
 
 
 
 

Табела 4: Показатељи развијености – 2006. година

 

 





Град/општина



на 1000 становника



по становнику



средства основног образовања по
  ученику







запослени



незапослени



остварене инвестиције



буџетска средства,













у нова основна средства, дин.



дин.







Богатић



106



110



2660



5071



49599





Лозница – град



193



185



21931



8382



66794





Ириг



123



164



15708



13794



73949





Нови Сад – град



467



118



96767



36150



75892





Рума



193



123



13982



9691



62130





С. Митровица – град



203



152



18478



11744



68458





С. Карловци



91



135



22779



21673



64716





Шабац – град



233



158



28364



11439



57524





 
 
 

Основу привређивања за највећи део насеља (изузев шест
насеља са статусом општинског центра) представља пољопривреда која, с обзиром на
бројна нерешена системска питања у овом сектору, још увек представља само делимично
искоришћен развојни потенцијал.

Пролазак државних путева I реда бр. 21 и бр. 19 коридора
Х и коридора ВИИ (Дунав) такође, с аспекта њихових потенцијалних утицаја на развој
овог подручја, није у потребној мери валоризован.

У обухвату Просторног плана налазе се и изузетни туристички
потенцијали – делови Националног парка Фрушка гора са бројним манастирима, делови
Специјалног резервата природе „Ковиљко-петроварадински рит” и друга бројна заштићена
природна добра, Сремски Карловци као културно-историјски центар, Петроварадин са
Петроварадинском тврђавом и друга заштићена непокретна културна добра, затим специфични
и препознатљиви рурални амбијенти, као и други значајни туристички производи. Сви
ови потенцијали само су делимично активирани и још увек не утичу у потребној и могућој
мери на привредни развој овог подручја.

Могућности развоја сектора малих и средњих предузећа и
предузетништва су изузетно велике, с обзиром на разноврсне потенцијале у области
пољопривреде и туризма, као и на могућности успостављања кооперантских веза са великим
произвођачима у секундарном сектору.

Реализација планираног коридора такође може да иницира
развој услуга и капацитета везаних за саобраћај.

Основни развојни приоритети овог подручја су:

– развој савремене, природним потенцијалима подручја примерене
и захтевима тржишта прилагођене пољопривредне производње;

– развој руралне економије;

– диверсификација структуре привреде, заснована на потенцијалима
подручја и усклађена са савременим захтевима тржишта;

– развој малих и средњих предузећа и предузетништва, нарочито
у области производње и услуга везаних за аграр, туризам и саобраћај.

 

9.6. Пољопривреда

 

Изградњом основног правца државног пута I реда бр. 21 и
бр. 19 отварају се значајне могућности за привредни развој општина кроз које пролази
овај путни правац, или које гравитирају ка њему. Могућности развоја са аспекта пољопривреде
су:

– побољшање доступности тржишта великих градова;

– лакша могућност пласмана готових производа;

– побољшање услова за изградњу капацитета за финалну прераду
пољопривредних сировина.

 

9.7. Шумарство

 

Носиоци коришћења шума и ваншумског зеленила на подручју
обухвата плана су: Јавно предузеће „Војводинашуме”, Јавно предузеће „Србијашуме”,
Јавно предузеће „Воде Војводине”, Јавно предузеће „Национални парк Фрушка гора”,
шуме ВУ „Никинци”, шуме у форланду река Дунав, Сава и Дрина, појединачне ловне ремизе
и ваншумско зеленило. На подручју обухвата Просторног плана егзистирају ограђена
и неограђена ловишта Јавног предузећа „Војводинашуме”, Јавног предузећа „Национални
парк Фрушка гора”, као и ловачких удружења Срема и Мачве. 

Приоритети развоја у области шумарства и ловства су: 

– повећање учешћа шума, ваншумског зеленила и популације
дивљачи, као дела укупног екосистема подручја;

– стварање вегетацијских коридора којима би се повезале
шумске површине у атару са шумама плана и омогућио проток биљних и животињских врста;


– формирање пропуста на саобраћајници за несметан пролазак
дивљачи;

– очување ретких и угрожених биљних и животињских врста;

– заштита од свих облика незаконитог и недозвољеног коришћења/узурпације,
заузећа, бесправне сече, незаконит лов и друго;

– санирање и нега запуштених узгојних стања шумских састојина
и станишта;

– приоритет у области лова и ловне привреде ће бити даљи
развој ловног туризма кроз планско газдовање ловиштима, унапређење стања дивљачи
и изградњу и одржавање ловно-техничких објеката.

 

9.8. Заштита непокретних културних
добара

 

Временска и тематска разноврсност културне баштине на овом
подручју пружа велике могућности за развој и укључивање у савремене токове живота,
али и велике обавезе приликом планирања и коришћења овог простора.

Од бројних археолошких локалитета, чије је постојање утврђено
углавном рекогносцирањем (површинско испитивање) терена, локалитет „Гомолава” (код
Хртковаца) је проглашен за споменик културе, категорисан као археолошко налазиште
од изузетног значаја, а локалитет-хумка „Код Врцалове воденице” (код Руме) проглашен
је за споменик културе, категорисан као археолошко налазиште од великог значаја. 


Сакрални средњевековни споменици представљају непроцењиво
споменичко благо, посебно манастири на Фрушкој гори, од који се манастири Гргетег,
Старо Хопово и Ново Хопово налазе у обухвату Просторног плана. Ови манастири су
проглашени за споменике културе од изузетног значаја. 

Потенцијал овог подручја чине и Сремски Карловци који има
посебну културно-историјску вредност. Велики број објеката у централној зони налази
се под строгом заштитом за које је Републички завод за заштиту споменика културе
прописао посебне услове уређења и заштите.

Јединствен пример фортификацијске и грађанске барокне архитектуре
представља Горња и Доња Петроварадинска тврђава са Подграђем, црквама, јавним, стамбеним
и војним објектима. 

На подручју обухвата Просторног плана налазе се још и споменици
посвећени ратницима Првог и Другог светског рата, знаменитим личностима са овог
подручја, сакрални објекти и објекти народног градитељства.

 

9.9. Заштита природе

 

Потенцијали планског подручја – на простору обухвата Просторног
плана, а према документацији Завода за заштиту природе Србије налазе се следећа
природна добра:

– Национални парк Фрушка гора, односно његов део, који
се налази на територији града Нови Сад и општина Сремски Карловци и Инђија;

– Специјални резерват природе „Ковиљско-петроварадински
рит”, односно његов део, који се налази територији града Нови Сад и општине Сремски
Карловци;

– Споменик природе „Каменички парк” који се налази територији
града Нови Сад; 

– Споменик природе „Парк Института Сремска Каменица који
се налази територији града Нови Сад;

– Споменик природе „Оскоруша” који се налази у атару Ирига.

Национални парк Фрушка гора је природно добро И категорије
од изузетног значаја за Републику Србију са режимима заштите И, ИИ и ИИИ степена
и заштитином зоном.

Фрушка гора се одликује разноврсном и специфичном флором
и фауном са великим бројем аутохтоних и гајених биљних врста. Посебно је значајна
зељаста вегетација у виду степске и шумске вегетације са великим бројем шумских
асоцијација, великим распрострањењем заједнице китњака и граба и масовним присуством
сребрне липе.

Фрушку гору одликује и богатство врста ентомофауне, ихтиофауне,
херпетофауне, териофауне и орнитофауне.

Специјални резерват природе „Ковиљско-петроварадински рит”
је стављен под заштиту као природно добро од изузетног значаја и сврстава се у И
категорију заштите и са својом заштитном зоном чини јединствену целину. Представља
комплекс барско-мочварних екосистема са разноврсним орографским и хидрографским
одликама и за њих везаним животним заједницама, природним реткостима и типичним
елементима флоре и фауне.

Осим заштићених природних добара на подручју обухвата Просторног
плана се налазе станишта природних реткости насељена биљним и животињским врстама
које су заштићене у складу са Уредбом о заштити природних реткости („Службени гласник
РС”, бр. 50/93 и 93/93 – исправка).

Приоритети развоја су:

– заштита и уређење предела;

– одрживи развој подручја обухвата Просторног плана, кроз
усклађивање заштите природних добара са планираним инфрастуктурним коридором;

– спровођење мера и режима заштите на просторима свих заштићених
природних добара;

– заштита станишта природних реткости и очување биолошке
разноврсности;

– заштита еколошких коридора и њихово међусобно повезивање.

9.10. Заштита животне средине

Планирани инфраструктурни коридор представља потенцијал
развоја предметног подручја и ширег окружења. Његовом изградњом ће се елиминисати
фреквентан саобраћај из насеља кроз која пролази постојећа траса, што ће унапредити
животну средину смањењем аерозагађења, нивоа буке и вибрација, као пратећих феномена
кретања саобраћајних возила.

Приоритети у области заштите животне средине су:

– заштита од аерозагађења у коридору пута;

– заштита од буке;

– заштита природних и културних добара;

– заштита површинских и подземних вода;

– формирање заштитних појасева уз саобраћајницу.

 

10. Преглед и оцена постојеће документације
и подлога од значаја за израду Просторног плана

 

10.1. Планска, урбанистичка и пројектна
документација

 

За израду Просторног плана релевантни су следећи планови:

– Просторни план Републике Србије („Службени гласник РС”,
број 13/96);

– Просторни план подручја посебне намене Фрушке горе до
2022. године („Службени гласник Аутономне покрајине Војводине”, број 16/04);

– Просторни план подручја инфраструктурног коридора аутопута
Е-75 Суботица–Београд (Батајница) („Службени гласник РС”, број 69/03);

– Просторни план подручја инфраструктурног коридора граница
Хрватске–Београд (Добановци) („Службени гласник РС”, број 69/03).

Преглед по градовима/општинама најважније планске и урбанистичке
документације значајне за израду Просторног плана дат је у табели:

         

Табела 5: Планска и урбанистичка документација 

 





Град/општина



Планска и урбанистичка документација





Нови Сад – град



– Просторни план града Новог Сада и општине („Службени лист града
  Новог Сада”, број 9/95);







– Генерални план града Новог Сада до 2021. године („Службени лист
  града Новог Сада”, бр. 24/00, 18/01 и 39/06); 







– План детаљне регулације инфарструктурног коридора аутопута Е–75
  на административном подручју града Новог Сада („Службени лист града Новог Сада”,
  број 9/06). 





Сремски Карловци



– Просторни план општине Сремски Карловци („Службени лист  општине
  Сремски Карловци”, број 8/06);







– Генерални план Сремски Карловци („Службени лист општине Сремски
  Карловци”, број 14/02).





Ириг



– Просторни план општине Ириг („Службени лист општине Ириг”, број
  6/83); 







– Генерални план Ириг („Службени лист општина Срема”, број
  11/05).





Рума



– Просторни план општине Рума („Службени лист општина Срема”, број
  19/07);







- Генерални план Руме („Службени лист општина Срема”, број
  35/08).





Сремска Митровица – град



Просторни план општине Сремска Митровица („Службени лист општине
  Сремска Митровица”, број 6/84)





Шабац – град



– Просторни план општине Шабац; 







– Генерални план за Шабац и приградска насеља Мајур, Јевремовац,
  Поцерски Причиновић, Јеленчу и Мишар („Службени лист општине Шабац”, број
  10/08).





Богатић



– Просторни план општине Богатић; 







– План општег уређења Дубље (у току је израда програма за израду
  плана)





Лозница – град



– Просторни план општине Лозница („Службени лист општине Лозница”,
  број 7/05);







– Генерални план општине Лозница („Службени лист општина Лозница”,
  број 10/05)





 
 
 
 
 

Осим наведених планова користиће се и други важећи урбанистички
планови (планови генералне регулације, планови детаљне регулације и планови општег
уређења насеља). 

За државни пут I реда бр. 21 Нови Сад – Шабац и бр. 19
Шабац – Лозница урађен је Генерални пројекат (Институт за путеве Београд) са студијом
оправданости (који су  ревидовани (Министарство за инфраструктуру, Ревизиона
комисија за стручну контролу техничке документације Број: 350-01-00565/2008-10 од
9. јуна 2008. године). Према Генералном пројекту нулта тачка државног пута бр. 21
констатована је у Петроварадину (км 0+000). Како би овај коридор добио везу до Зрењанина
и даље до румунске границе, биће неопходно његово допуњавање у делу источне обилазнице
око Новог Сада (до аутопута Е-75 и државног пута I реда бр. 7).

 

10.2. Стратешко-развојни документи
и основе развоја

 

Од посебног значаја за израду Просторног плана су:

– Стратегија регионалног развоја Републике Србије за период
од 2007. до 2012. године („Службени гласник РС”, број 21/07);

– Стратегија развоја железничког, друмског, водног, ваздушног
и интермодалног транспорта у Републици Србији од 2008. до 2015. године („Службени
гласник РС”, број 4/08);

– Национална стратегија одрживог развоја („Службени гласник
РС”, број 57/08);

– Стратегија развоја енергетике Републике Србије до
2015. године („Службени гласник РС”, број 44/05);

– Програм оставаривања Стратегије развоја енергетике Републике
Србије до 2015. године за период од 2007. до 2012. године („Службени гласник РС”,
бр. 17/07 и 73/07).

Основе развоја релевантне за израду Просторног плана су
Водопривредна основа Републике Србије („Службени гласник РС”, број 11/02), као и
опште и посебне шумске, ловне и пољопривредне развојне основе.

 

10.3. Подаци о становништву, активностима
и простору

 

Демографски подаци за потребе израде Просторног плана засниваће
се на подацима Републичког завода за статистику (попис становништва 2002. године,
процењени број становника 2005. године).

Подаци о привреди и активностима доступни су за ниво општине
у Републичком заводу за статистику, а недостајући подаци за ниво насеља биће обезбеђени
сарадњом са општинама у обухвату Просторног плана.

Подаци о простору (природни и створени услови) биће обезбеђени
коришћењем доступне документације, услова надлежних органа и институција, теренским
истраживањима.

 

10.4. Подлоге

 

За потребе израде Програма прибављене су топографске карте
размере 1:25000, 1:50000, 1:100000 и 1:200000.

10.5. Документација коју је потребно прибавити

Ради комплексног сагледавања свих параметара од значаја
за израду Просторног плана, као и за реализацију коридора (посебно тунела кроз Фрушку
гору и мостова на Дунаву, Сави и Дрини), неопходно је обавити следећа студијска
истраживања:

– хидрогеолошка;

– геомеханичка;

– саобраћајна;

– геодетска.

За потребе израде Просторног плана потребно је прибавити
ажуриране копије катастарских планова размере 1:2500 и 1:2880 и листове основне
државне карте 1:5000 за све катастарске општине у обухвату Просторног плана и збирни
преглед површина према начину коришћења земљишта од Републичког геодетског завода.


Картографски и катастарски материјал који је у аналогном
облику потребно је скенирати ради коришћења у изради дигиталних графичких прилога
Просторног плана (рефералних и тематских карата). Поред овога, пожељно је користити
и материјал добијен даљинском детекцијом простора (сателитске снимке, орто-фото
планове, дигиталне моделе површ и терена), као и друге доступне релевантне податке.

 

11. Садржај Просторног плана

 

Правилником о садржини и изради планских докумената ближе
су регулисане фазе израде просторних планова. Фазе израде Просторног плана су:

– стратегија развоја планског подручја; 

– предлог просторног плана. 

Просторни план подлеже стручној контроли по фазама израде.

 

11.1. Израда стратегије развоја
планског подручја

 

Стратегија развоја планског подручја ће пружити основ за
израду предлога Просторног плана и Уговора о имплементацији  као саставног
дела планског документа.

Стратегија садржи следећа поглавља: 

– интерпретација резултата анализе постојеће документације
за планско подручје;

– резултати урађених експертиза по различитим областима;

– опис стања потенцијала и ограничења;

– предлог основних и посебних циљева развоја, коришћења
и уређења планског подручја;

– предлог основних правила коришћења, уређења и заштите
планског подручја;

– евиденција и могућност решавања конфликата у простору;

– варијанте развоја;

– смернице за избор приоритета и приоритетне активности;

– други елементи од значаја за израду просторног плана.

 

11.2. Израда предлога Просторног
плана

 

Предлог просторног плана подручја посебне намене садржаће
текстуални и графички део.

Текстуални део ће садржати следеће елементе:

1) Полазне основе (опис границе подручја Просторног плана,
са границама целина и подцелина посебне намене и зона заштита; обавезе, услови и
смернице из планских докумената вишег реда и суседних подручја; скраћени приказ
постојећег стања – природни ресурси, становништво, мрежа и функције насеља, рурална
подручја, привредне делатности, услужне делатности и јавне службе, саобраћај и инфраструктурни
системи, животна средина, природна и културна добра и др.; ограничења и потенцијали
подручја Просторног плана; 

2) Циљеве просторног развоја (општи и посебни циљеви; циљеви
развоја по појединим областима);

3) Правила коришћења, уређења и заштите планског подручја
(коришћење и заштита природних ресурса; развој и уређење мреже насеља; просторни
развој и уређење руралних подручја; просторни развој и размештај привредних делатности;
просторни развој и размештај услужних делатности и јавних служби; просторни развој,
размештај и коришћење инфраструктурних система; заштита животне средине; заштита
природних и културних добара; коришћење и уређење простора од интереса за одбрану
земље и заштиту од елементарних непогода);

4) Имплементација Просторног плана (листа приоритетних
активности за имплементацију Просторног плана; учесници у имплементацији Просторног
плана; мере и инструменти за имплементацију Просторног плана; уговор о имплементацији
Просторног плана).

Просторни план подручја посебне намене садржи и:

– границе целина и подцелина посебне намене и зоне заштите;

– положај и аспекти развоја подручја посебне намене; 

– намена површина подручја посебне намене са билансима
планираних намена и садржаја;

– процена економске оправданости и социјалне прихватљивости
планираних активности, објеката и функција посебне намене. 

Такође, просторни план подручја посебне намене за подручје
инфраструктурног коридора или мреже коридора садржи просторну, технолошку или функционалну
везу коридора са непосредним окружењем и положај, уређење и коришћење објеката и
површина у коридору.

Графички део Просторног плана садржаће рефералне карте
у размери 1: 100.000, и то:

– посебна намена простора;

– мрежа насеља, функција, јавних служби и инфраструктурних
система;

– природни ресурси, заштите животне средине и природних
и  културних добара.

Поред рефералних карата, графички део Просторног плана
садржаће и тематску карту – план саобраћајне инфраструктуре и пратећих садржаја
 
 

12. Спровођење Просторног плана
 

Просторни план ће се реализовати кроз средњерочне етапе
од по четири године, при чему се за сваку етапу закључује уговор о имплементацији.

Проверу решења и утврђивање потребе да се приступи изменама
просторног плана подручја посебне намене врши орган надлежан за његово доношење,
по истеку рока предвиђеног уговором о имплементацији, односно најмање сваке четири
године.

Посебно треба нагласити да правила коришћења, уређења и
заштите планског подручја морају бити прецизно дефинисана, уз обавезујуће смернице
за ниже хијерархијске нивое. Такође, треба издвојити просторне целине за које је
обавезна израда планова детаљне регулације у смислу детаљније разраде или начина
прибављања земљишта. За реализацију тунела и мостова неопходно је урадити идејне
пројекте и прибавити сагласности надлежних органа и институција.

Правила која се односе на просторне зоне потребно је прописати
тако да се може приступити издавању акта о урбанистичким условима за подручја за
које није предвиђена израда урбанистичких планова, а у циљу поједностављивања израде
потребне документације за прибављање одобрења за изградњу. 

 

13. Динамика реализације основних
фаза израде Просторног плана

 

Фазе израде Просторног плана су: 

– стратегија развоја планског подручја;

– Предлог Просторног плана. 

Израда и доношење Просторног плана, одвијаће се по следећој
динамици:

– стратегија развоја планског подручја (израда радне верзије
стратегије развоја планског подручја – рок: два месеца; стручна контрола стратегије
развоја планског подручја и усаглашавање ставова надлежних органа, посебних организација,
органа територијалних јединица, локалне самоуправе, као и корисника простора – рок:
један месец; израда финалне верзије стратегије развоја планског подручја 
– рок: један месец);

– Предлог Просторног плана (израда радне верзије Предлога
Просторног плана –  рок: 45 дана; стручна контрола радне верзије Предлога Просторног
плана – рок: 15 дана; израда финалне верзије Предлога Просторног плана – рок: један
месец; обављање јавног увида – рок: један месец; финална редакција Просторног плана
– рок: један месец; доношење Просторног плана – рок: један месец).

Укупан рок за израду Просторног плана у свим фазама планиран
је на десет месеци.

Од тога, рок за израду стратегије развоја планског подручја
и Предлога Просторног плана планиран је на три месеца и 15 дана, а рок за процедуру
стручне контроле и редакције Просторног плана четири месеца и 15 дана, а укупан
рок за обављање јавног увида и доношења Просторног плана је два месеца.

 

14. Финансијска средства потребна
за израду Просторног плана

 

За потребе Програма извршена је прелиминарна процена средства
за израду Просторног плана. Укупна средства за израду Просторног плана износе
13.700.000,00 динара, од чега је 1.800.000,00 динара намењено за израду стратешке
процене утицаја Просторног плана на животну средину.

Средства за израду Просторног плана биће обезбеђена на
следећи начин: средства предвиђена финансијским планом Републичке агенције за просторно
планирање и обезбеђена Законом о буџету Републике Србије за 2009. годину („Службени
гласник РС”, бр. 120/08 и 31/09) у износу од 9.543.798,00 динара; средства предвиђена
буџетом Аутономне покрајине Војводине за 2009. годину у износу од 4.156.202,00 динара;
укупно 13.700.000,00 динара.