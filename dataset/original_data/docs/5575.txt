На основу члана 24. став 5. Закона о планирању и изградњи
(„Службени гласник РС“, бр. 47/03 и 34/06) и члана 43. став 1. Закона о Влади
(„Службени гласник РС“, бр. 55/05 и 71/05-исправка), 

Влада доноси

 

ОДЛУКУ

о изради Регионалног
просторног плана општина Јужног поморавља

„Службени гласник
РС“, број 
93 
 од
25. октобра 2006.

 

1.
Приступа се изради Регионалног просторног плана општина Јужног поморавља (у даљем
тексту: Регионални просторни план);

2.
Циљ доношења Регионалног просторног плана је утврђивање дугорочне концепције развоја,
организације, уређења, заштите и коришћења подручја; рационално коришћење и очување
пољопривредног земљишта, водних и осталих природних ресурса; развој, изградња и
реконструкција регионалних инфраструктурних система; развој мреже насеља, локалних
инфраструктурних система и објеката јавних служби; развој и размештај секундарних
и терцијарних делатности на планском подручју; обезбеђење саобраћајне, економске,
социјалне и других облика интеграције планског подручја и ширег окружења; заштита
и унапређење животне средине, природних и непокретних културних добара.

3.
Подручје Регионалног просторног плана обухвата Јабланички и Пчињски управни округ,
и то: на територији Јабланичког управног округа, целе општине Бојник, Власотинце,
Лебане, Лесковац, Медвеђа и Црна Трава; и на територији Пчињског управног округа,
целе општине Босилеград, Бујановац, Владичин Хан, Врање, Прешево, Сурдулица и Трговиште.


Укупна
површина обухваћена Регионалним просторним планом износи око 6.289,00 км².

Подручје
Регионалног просторног плана дато је на графичком приказу, који је одштампан уз
ову одлуку и чини њен саставни део. 

4.
Концепција Регионалног просторног плана биће заснована на студијској, просторно
планској и урбанистичкој документацији, као и на резултатима досадашњих истраживања
у области планирања.

5.
Носилац израде Регионалног просторног плана је Републичка агенција за просторно
планирање.

Носилац
израде Регионалног просторног плана дужан је да обезбеди прибављање мишљења, услова
и сагласности надлежних органа и организација прописаних законом, као и да осигура
сарадњу и усаглашавање ставова са свим релевантним субјектима планирања.

6.
Министарства, посебне организације, јавна предузећа и установе надлежне за послове
заштите природе, заштите споменика културе, саобраћаја и телекомуникација, пољопривреде,
шумарства и водопривреде, енергетике и други заинтересовани органи и организације,
доставиће у року од 30 дана од дана ступања на снагу ове одлуке све расположиве
податке, услове и документацију из делокруга рада носиоцу израде Регионалног просторног
плана. 

7.
Рок за израду Регионалног просторног плана је 13 месеци од дана ступања на снагу
ове одлуке. 

8.
Средства за израду Регионалног просторног плана обезбедиће Републичка агенција за
просторно планирање.

9.
Предлог Регионалног просторног плана биће изложен на јавни увид у трајању од 30
дана у зградама скупштина општина Бојник, Власотинце, Лебане, Лесковац, Медвеђа,
Црна Трава, Босилеград, Бујановац, Владичин Хан, Врање, Прешево, Сурдулица и Трговиште.

10.
Програм израде Регионалног просторног плана одштампан је уз ову одлуку и чини њен
саставни део.

11.
Ова одлука ступа на снагу осмог дана од дана објављивања у „Службеном гласнику Републике
Србије”.

 

05 број 350-9024/2006

У Књажевцу, 12. октобра 2006. године


Влада

Председник,


Војислав Коштуница, с.р.

 



 

 

ПРОГРАМ ИЗРАДЕ

РЕГИОНАЛНОГ ПРОСТОРНОГ
ПЛАНА ОПШТИНА ЈУЖНОГ ПОМОРАВЉА

 

I. ПРОГРАМСКЕ ОСНОВЕ

 

1. Уводне напомене

 

У
складу са обавезама из Закона о Просторном плану Републике Србије, Републичка агенција
за просторно планирање припремила је Програм израде Регионалног просторног плана
општина Јужног поморавља (у даљем тексту: Програм).

Програм
је урађен у складу са одредбама члана 25. Закона о планирању и изградњи („Службени
гласник РС”, бр. 47/03 и 34/06) и чл. 29. и 30. Правилника о садржини и изради планских
докумената („Службени гласник РС”, број 60/03) и Закона о стратешкој процени утицаја
на животну средину („Службени гласник РС”, број 135/04).

Предмет
Програма је израда Регионалног просторног плана општина Јужног поморавља, као интегралног
развојног документа који треба да оспособи подручје за одрживи развој. Запажања
у вези проблема који се јављају на подручју Региона као и одређене сугестије уграђени
су у Програм.

Програм
је урађен у текстуалном, табеларном и графичком облику (у размери 1:750.000). 

Програм
чини саставни део Одлуке о изради Регионалног просторног плана општина Јужног поморавља.

2. Врста, обухват и временски
хоризонт 

планског документа

 

2.1. Врста планског документа
и временски хоризонт

 

Одредбама
члана 20. Закона о планирању и изградњи (у даљем тексту: Закон), и одредбама члана
24. Правилника о садржини и изради планских докумената (у даљем тексту: Правилник)
прописано је да се регионални просторни план доноси за подручја просторних јединица
величине европског НУТС 2 и 3 стандарда, што по новој подели1
одговара нивоу НУТС 3.

Према
члану 23. Закона, просторни планови раде се за период од најмање 10 година. Временски
хоризонт Регионалног просторног плана општина Јужног поморавља одређен је за време
од 2006/2007. до 2021. године, тако да се имплементација плана остварује кроз 3
етапе средњерочног програма од по 4 године, за које време се доноси и уговор о имплементацији
(члан 31. Закона).

Основне
аналитичке величине плана – становништво, запосленост, пољопривреда, индустрија,
трговина, туризам, услуге, саобраћај и друга инфраструктура, становање и комуналне
делатности, земљиште и природни и створени ресурси и посебно мрежа насеља, приказују
се у складу са потенцијалима и приоритетима и средствима, у виду пројекција до
2021. године, са детаљном разрадом И етапе до 2010. године. Динамика плана се остварује
преко његове покретљивости јер реализација И етапе уз неопходне допуне и корекције
(основних пројекција) служи као полазна основа за израду програма II етапе, итд..
На тај начин се постиже континуелност и истовременост планирања јер се етапе плана
поклапају са уговорима о имплементацији што је и основни услов за реализацију Регионалног
просторног плана општина Јужног поморавља до 2021. године.

Приликом
израде средњорочних програма уколико је неопходно, могуће је приступити изменама
и допунама плана.

У
складу са наведеним одредбама Закона и Правилника потребно је урадити Регионални
просторни план општина Јужног поморавља за период 2006-2021. године (у даљем тексту:
Просторни план).

2.2. Обухват регионалног
просторног плана

 

Граница
подручја Просторног плана обухвата 2 управна округа (Јабланички и Пчињски) и 13
општина, и то: на територији Јабланичког управног округа – Бојник, Власотинце, Лебане,
Лесковац, Медвеђа и Црна Трава и на територији Пчињског управног округа – Босилеград,
Бујановац, Владичин Хан, Врање, Прешево, Сурдулица и Трговиште. 

На
северу регион се граничи са Регионом Понишавља и Топлице (Нишавски и Топлички управни
округ), на истоку са Бугарском, на југу са БЈР Македонијом и на западу са АП Косово
и Метохија. Правцем север југ, односно долином Јужне Мораве пружа се паневропски
инфраструктурни коридор X, који повезује Средњу са Југоисточном Европом.

Слика 1. Регион Јужног
поморавља

 

 



 

Овакав
положај утицао је и на етничку структуру становништва региона, тако да на површини
планског подручја које износи 6.289 км², живи преко 20 националности/етничких
група. Од укупног броја становника 468.613, Срби чине 79%, Албанци 12,5%, Роми
4,7% и Бугари 1,8%.

Становништво
је релативно равномерно распоређено по окрузима. Ово је пре свега, резултат економске
заосталости и демографског пражњења појединих делова региона а не последица полицентричног
развоја Србије. У Јабланичком управном округу по попису из 2002. године забележено
је укупно 240.923, док их је у Пчињском управном округу било 227.690, што процентуално
износи 51,4% у Јабланичком према 48,6% у Пчињском управном округу. Јабланички је
нешто гушће насељен 87 ст./км², у односу на Пчињски 65 ст./км², док је
просечна густина насељености региона 76 ст./км².

Табела 1. Број становника
и густина насељености у 2002. години 

(ранг општина према површини)

 



 

 

У
оквиру региона зоне концентрације становништва су дуж долине Јужне Мораве, и то
посебно у Лесковцу и Врању, где живи нешто мање од 2/3 од укупног становништва Јабланичког
управног округа, односно нешто мање од 2/5 популације Пчињског управног округа.

Графикон 1. Распоред
становништва (у%) по оштинама у Пчињском управног округу

 



 

Графикон 2. Распоред
становништва (у%) по оштинама у Јабланичком управног округу

 

 



 

Положај Региона Јужног
поморавља у Србији

 



 

2.3. Објашњење појмова

 

Развој, уређење, организација и заштита простора нису сами
себи циљ него средство, преко којих се мењају услови живота и рада становништва
на подручју југа Србије. У регионалном и просторном планирању често се користе појмови:
циљеви, задаци, планови, програми, приоритети, вредности, потребе, тражња, стандарди
итд., да би се задовољила методолошка форма без одговарајуће спреге са механизмима
и инструментима имплементације планова. За потребе израде и реализације Регионалног
просторног плана општина Јужног поморавља користе се наведени појмови на следећи
начин:

Развој се дефинише као процес мобилисања и организовања
ресурса, на националном, регионалном и локалном нивоу, као што су: природна, људска,
финансијска и др. у циљу подизања животног и друштвеног стандарда (квалитет живота)
становиштва, социјалног благостања, материјалног положаја локалних самоуправа и
реализације очекивања сваког појединца. Развој обухвата ангажовање страних и домаћих
финансијских ресурса у циљу отварања радних места и запошљавања становништва, изградњу
неопходне инфраструктуре – путеви, станови, комунална и енергетска инфраструктура,
школство, здравство, социјалне установе и др. које у крајњој линији треба да доведу
до пораста личних и доходака домаћинстава и с тим у вези побољшања стандарда исхране,
становања, школовања, рекреације и сл. Стање развоја југа Србије је такво да се
услови живота и рада не могу решити спонтаним развојем, него једино организованим,
планским, директним и индиректним интервенцијама државе и њених институција и организација.
У оквиру општег концепта развоја, просторни развој обухвата изградњу капацитета
као што су фабрике, путеви, железнице, комунални системи, системи водопривредне
основе (заштита вода и заштита од вода), станови, школе, болнице, разне социјалне
установе, трговачки и туристички капацитети, преко којих и у оквиру којих функционише
друштвени и економски развој. Развој обухвата временску (етапе) и просторну компоненту
(локације) кроз процес израде и имплементације просторних планова;

Вредности у овом раду, обухватају фундаменталне
ставове становништва у вези са смислом и сврхом живота и рада, односе између становништва
у целини и посебно између генерација, полова и етничких и социјалних заједница.
Вредности друштва су добоко инкорпорирани у поступку формулисања планских циљева
и задатака. Мере вредности између осталог су: дневни минимум нутриционих калорија,
минимум метара квадратних стамбеног простора по становнику, отварање радних места
и стопе запослености, подизање продуктивности рада, минимум хигијенских услова живота,
што се одражава на ефикасност рада и сл.;

Потребе су средство да се циљеви трансформишу у задатке
и приоритете развоја. Потребе не треба мешати са тражњом као економском категоријом
које преовлађује у друштвима где је највећи проценат домаћинстава (преко 70%) финансијски
оспособљен – захваљујући расположивим дохоцима – да решава своје стамбене проблеме
на тржишту станова на коме је успостављена и стално се успоставља директна релација
трошкова становања и доходака домаћинстава. Отуда ће концепт потреба још за неко
време доминирати у неразвијеним подручјима, односно све дотле док се ова подручја
у целини материјално оспособе, а посебно њихова домаћинства не остваре такав ниво
бруто личних доходака да се могу појавити на тржишту као купци или закупци станова
и поднети економску цену стамбено комуналних трошкова. Да би се ово остварило –
држава – друштво остаје у обавези да одређеним категоријама домаћинстава у неразвијеним
подручјима обезбеди услове живота и становања који обухватају стан и пратеће комуналне
услуге;

Стандарди 
су уско повезани са вредностима, потребама
и циљевима. Стандарди се дефинишу као мера нивоа потреба у датом времену и простору
и у датим економским, културним и технолошким условима. Дефинисање потреба зависи
од достигнутог и очекиваног нивоа развијености: породица без стана или живе у неусловним
становима или у пренасељеним; од расположивих ресурса као што су грађевински материјали,
радна снага, земљиште – уређење и опремање, инвестиције, трошкови живота, структура
личне потрошње у којој на пример доминира исхрана, стопе раста становништва, формирање
породице, штедње, развијене технологије, посебно грађевинарство, нивои личног дохотка
итд.. Стандарде треба исказивати у релативним и динамичним категоријама, јер се
са подизањем нивоа развојености мењају и стандарди. Обрачун стандарда за подручје
југа Србије изискиваће посебне истраживачке напоре јер у овом подручју постоји мањак
станова у неким урбаним центрима и непримерени услови живота и вишак стамбених јединица
у руралним срединама и мањим насељима: Да ли је ово предност или недостатак за развој
овог подручја?

Капитал представљају новчане уштеђевине, које се директно
или преко хартија од вредности, најчешће акције, претварају у дугорочне инвестиције
са одређеном стопом повраћаја средстава – капитализација;

Инвестиције представљају издатке за куповину земљишта
и улагања у стамбене, пословне и индустријске објекте, затим издатке за машине и
опрему (стални капитал), или у обртна средства (променљиви капитал), и издатке на
куповину хартија од вредности као што су акције, деонице и обвезнице;

Предузетништво је делатност предузетника
који окупљају и организују факторе производње (земљиште, рад, капитал), у циљу реализације
одређених подухвата из којих настаје профит;

Циљеви у овом просторном плану не дефинишу се као
национални или друштвени него као формулисани врло конкретни задаци у складу са
расположивим и предвидивим ресурсима у датом периоду времена помоћу којих ће се
усмерити развој у правцу жељених – неопходних промена. Циљеви треба да буду конзистентни
са основним друштвеним вредностима и опредељењима да се превазиђе укупна и структурна
заосталост југа Србије. По времену могу бити дугорочни, средњерочни и краткорочни.
Могу бити изражени у социјалним, економским и физичким величинама или квалитативно
или квантитативно дефинисани. Уколико се деси да су међусобно инкомпатибилни треба
их испитати, модификовати или сасвим изменити. Слично стандардима и циљеви су подложни
променама у складу са временом, измењеним условима, потребама и вредностима. Међутим,
једном прихваћени постају полазна основа и оквир за формулисање задатака, приоритета,
политике просторног рзавоја и дефинисање програма и имплементације планова;

Задаци се обично дефинишу као елаборирани – разрађени
циљеви за одређени временски период и за одређену фазу или етапу развоја. За потребе
овог просторног плана дугорочни циљеви развоја до 2021. године треба да буду разрађени
у програмске задатке за сваке 4 године;

Приоритети су разрађени циљеви и задаци по времену
и значају њихове имплементације. Међусобно су повезани и имплементација једног приоритета
је услов за имплементацију другог. На пример, за изградњу индустријских паркова
први приоритет је прибављање земљишта, други је његово припремање и опремање, а
трећи је привлачење инвеститора. Зато се приоритети уобичајено рангирају по времену
и значају;

Просторно планирање је процес који обухвата
перманентне интеракције између формулисаних и одабраних циљева и задатака с једне,
и приоритета и резултата развоја са друге стране. Укључује преиспитивање и модификовање
циљева и ревизију стандарда у зависности од расположивих ресурса, периодичну ревизију
плана – у нашим условима сваке 4 године, у складу са мењањем услова и модификовањем
циљева и приоритета. Основни елементи израде Регионалног просторног плана општина
Јужног поморавља су анализе и модели, на основу којих треба да настане Регионални
просторни план;

Програми се дефинишу као низ специфицираних међусобно
повезаних задатака – планови, пројекти, објекти итд. – које треба извршити у датом
периоду времена. Програми садрже временску, локациону и финансијску компоненту и
реализују се у нашим условима преко уговора о имплементацији.

 

3. Разлози, правни и
плански основ за израду и доношења регионалног просторног плана

 

3.1. Разлози за израду
и доношење планског документа

 

Основни
разлог за израду и доношење Просторног плана је заустављање негативних демографских
тенденција и економског заостајања и стварање услова за реализацију националних,
републичких, регионалних и локалних интереса на подручју слива Јужне Мораве. У питању
су коридор X, подручје Власине, сливно подручје акумулације Кључ и др., за која
су донети плански документи или су у фази израде. Ови планови представљаће стечену
обавезу у изради Регионалног просторног плана. Регионални просторни план је основа
за разраду начела просторног уређења, утврђивање циљева просторног развоја, организације,
заштите, коришћења простора, развоја мреже насеља као и других елемената значајних
за подручје југа Србије.

Регионални
просторни план општина Јужног поморавља ради се због потребе стварања претпоставки
за развој, рационалну организацију простора и заштиту животне средине. Зато је неопходно
да се кроз Регионални просторни план: 

 

 

3.1.
Дефинише Регионална економска стратегија, као услов за уравнотежен економски и друштвени
развој и интегрални систем насеља; 

3.2.
Оствари секторска координација, која између осталог укључује оживљавање и привлачење
становништва у данас депресирана подручја, развој инфраструктуре као услова за развијање
привреде, у првом реду малих и средњих предузећа, развој туризма и заштиту околине
и природних, културних и историјских вредности и ресурса; 

 

3.3.
Изврши усклађивање између различитих нивоа одлучивања (локалног, регионалног, националног
и трансграничног) предузимањем одређених мера и разменом информација;

 

3.4.
Створе услови за развијање партнерства приватног и јавног сектора привреде;

 

3.5.
Изврши процена утицаја развоја од значаја за животну средину.

 

3.2. Плански основ

 

Плански
основ за израду Регионалног Просторног плана садржан је у одредбама Просторног плана
Републике Србије, и то у:

–
члану 3. Закона о Просторном плану Републике Србије којим је прописано да се Просторни
план Републике Србије остварује регионалним просторним плановима, просторним плановима
подручја посебне намене, просторним плановима подручја инфраструктуре за подручја
утврђена Просторним планом;

–
поглављу ВII.5 „Доношење просторних планова за уже просторне целине”, којим је у
приоритете за израду и доношење регионалних просторних планова који се доносе за
једно или више функционалних подручја односно управног округа сврстан и Регионални
просторни план Јужне Мораве.

4. Предмет, приступ и
метод израде регионалног просторног плана

 

4.1. Предмет

 

Предмет
плана је утврђивање дугорочне основе развоја, организације, коришћења, уређења и
заштите простора у општинама Јабланичког и Пчињског управног округа и оспособљавање
њихових насеља за одрживи развој. 

Према
расположивим подацима и претходним анализама запажа се да је подручје региона „Јужно
Поморавље“ економски веома неразвијено са сталном тенденцијом смањења броја становника,
гашења и одумирања појединих насеља, нарочито у пограничном и приграничном подручју.
Од 12 најнеразвијених општина у Србији 7 је са овог подручја. Регион поред неразвијености
карактеришу изражени структурални проблеми у индустрији и пољопривреди, затим недовољно
развијена инфраструктура, угроженост природних ресурса и неразвијен систем насеља.


Табела 2. Развијеност
планског подручја према неким показатељима (ранг општина према народном дохотку
на једног становника)

 

 



 

Изградња
насеља и градова у Јужном поморављу није постала саставни део интегралног развоја
Србије. Запажа се заостајање друштвено – економског развоја и просторне структуре,
које се испољава стихијским исељавањем становништва са делова овог подручја, тако
да регион оставља слику комплетне економске и демографске депресије.

Регионални
просторни план општина Јужног поморавља је механизам за успостављање односа и сагласности
између корисника земљишта и других природних ресурса (приватни сектор) и институција
које управљају процесима и доносе политичке и планерске одлуке на разним нивоима
(јавни сектор).

Табела 3. Коришћење земљишта
на подручју региона у ха

 



 

Задатак
Регионалног просторног плана је да омогући: рационално коришћење природних ресурса,
ефикасно управљање грађевинским земљиштем и имовином и издавање акта о урбанистичким
условима ради издавање одобрења – за изградњу нових и реконструкцију постојећих
објеката у насељима и изван насеља за која се не раде урбанистички планови и планови
детаљне регулације, благовремено планирање инфраструктуре на регионалном и локалном
нивоу, обнову становништва и привреде на принципима који воде ка одрживом развоју,
и развој мреже насеља и такву њихову опремљеност која ће привлачно утицати на повратак
становништва и развој привреде усклађен са потенцијалима подручја.

4.2. Приступ

 

Методолошки
приступ израде Регионалног просторног плана заснива се на следећим принципима:

–
Комбинације циљева, опредељења и приоритета и инструмената реализације;

–
Партнерства приватног, јавног и цивилног сектора у изради, доношењу и имплементацији
плана;

–
Транспарентности процеса планирања у свим фазама израде, доношења и имплементације.

Бројне
социо-економске анализе показују да подручје Јужног поморавља пролази кроз фазе
економског заостајања и депресије која се између осталог манифестује и демографским
пражњењем појединих пограничних насеља и центара. Регионална економска наука је
доказала, а искуства земаља западне Европе су то потврдила, да се уравнотежени економски
развој дате земље постиже када се односи развијених и неразвијених региона сведу
у пропорције 2 : 1. Мерено дохотком на једног становника, однос развијених (Београд
и делови Војводине) с једне и југа Србије с друге стране износи 11:1. Ово значи
да на 11 евра дохотка по једном становнику у развијеним подручјима, долази само
1 евро у неразвијеним. Поставља се питање да ли Србија са оваквим наслеђем може
у целини да оствари одрживи развој и да се приближи Европској унији. Иако Србија
има и других неразвијених подручја са сличним негативним односима, ипак проблем
Југа Србије има посебан стратешки значај нарочито са становишта демографског опстанка
овог подручја и његове интеграције у развојне токове земље.

Израда
Регионалног просторног плана општина Јужног поморавља треба да има карактер пилот
пројекта у коме ће доћи превасходно до изражаја промена односа државе према неразвијеним
подручјима као и предности конституисања региона као јединственог подручја са одређеним
географским историјским, економским, социолошким и другим карактеристикама.

Регионални
просторни план општина Јужног поморавља има карактер пилот пројекта зато што стратегија
социо-економског развоја Србије још није донета, а заостајање сеоских, туристичких,
брдско планинских и пограничних подручја, па и неких градова и насеља градског карактера
има највеће негативне последице управо на југу Србије. Истовремено, регионалне анализе
а поготову наука о просторном размештају, локацији и управљању простором је слабо
и готово да није развијена, што између осталог и показује катастрофално стање простора
у Србији. Израда оваквог просторно планског документа је велики изазов јер као да
се не схвата да транзиција није једноставан линеарни процес него представља дубоке
и корените системске, економске и социјалне промене, које значе напуштање административних
и утописких представа о уређењу простора – што стање његове запуштености илустративно
показује. Ове промене изискују и нова схватања, идеје и методе засноване на приватно-својинским
односима, у којима се успоставља партнерство приватног и јавног сектора, али и јасно
разграничење њихових улога, права, обавеза, одговорности и домета. Сем тога, Србија
пролази кроз процес транзиције а при томе има тешко бреме наслеђа, недозвољених
разлика између развијених и неразвијених делова земље. Прилика је да се појединци,
тимови и организације које се сматрају компетентним окушају управо на оваквом пројекту
који има и демонстрациони карактер и да на овом примеру покажу које правце, методе,
механизме и инструменте Србија треба да користи приликом израде Стратегије свог
просторног развоја, организације, уређења и управљања простором, да би обезбедила
уравнотежен друштвено-економски развој у коме доминантну улогу треба да имају градови
свих величина али још више и насеља у руралним, брдско-планинским и трансграничним
подручјима. 

Конституисање
региона као територијалних јединица са одређеним администратвиним положајем у држави
поставља се као питање од изузетног значаја за развој Републике, које заслужује
пажњу научне и стручне јавности и државних органа и заузимање дефинитивног става
о истом.

Зато
израда Регионалног просторног плана општина Јужног поморавља има карактер пилот
пројекта, који треба да покаже и промену односа државе према неразвијеним и депресивним
подручјима. Уопште промене се манифестују и преко афирмације регионализма као покрета
и конституисања региона као подручја са одређеним географским, историјским, економским
и другим карактеристикама, који треба да добије и одговарајуће административне прерогативе.
Административно конституисање региона је услов да се испуне очекивања становништва
и привреде у погледу стварања одговарајућих услова живота и рада. Регион је услов
да се оствари ефикасна комуникација становништва и привреде са државом. Европска
искуства показују да је централизам пре свега погубан за привреду и пословање.

Додатни
проблем региона су погранична подручја која се граниче са Бугарском и БЈР Македонијом.
Демографско и економско оживљавање ових подручја и кроз трансграничну сарадњу је
услов свих услова за интегрални развој Србије у целини.

Из
претходног се намеће приступ који треба уважити у изради овог плана, а који значи
да Регионални просторни план општина Јужног поморавља треба да буде урађен на основама
интегралног планирања и принципа одрживог развоја, интегрисаног друштвено-економског
развоја и заштите животне средине са примарним задатком – препород Југа Србије.

4.3. Метод 

 

На
примеру Јужног поморавља прилика је да се провере основни атрибути регионалног и
просторног планирања као науке, технике и политике. Наука, зато што све претпоставке
на којима се заснивају анализе, предвиђања и пројекције треба да буду научно засноване.
Техника, јер сложене социјалне и економске промене и њихове просторне димензије
није могуће сагледавати без одговарајућих аналитичких техника или модела, преко
којих се откривају и дефинишу узајамни односи и спреге. Политика, јер се развој
(производња) и организација простора одвија кроз ангажовање јавних и приватних средстава,
које треба да буду транспарентне и које има и различите последице за појединце,
групе и друштво у целини. Од просторног планирања се очекује да сума користи у јавном
и приватном сектору буде већа од штета које настају услед јавних интервенција, као
што су изградња саобраћајница, регулација река и водотокова, изградња комуналне
инфраструктуре или реконструкција и ревитализација градова и насеља.

Полазећи
од ових премиса израда Регионалног просторног плана општина Јужног поморавља обухвата
све аспекте процеса планирања: прикупљање и обрада података; приређивање одговарајућих
анализа преко једноставних и сложених модела; израда варијанти плана; вредновање;
имплементација и мониторинг.

Приликом
рада на појединим аналитичким фазама Регионалног просторног плана очекује се примена
и провера појединих локационих теорија и модела утицаја простора – локација на развој
појединих делатности, и какве последице имају ови утицаји на формирање регионалне
и просторне структуре. С тим у вези познате су Фон Тиненове (Вон Тхунен) и Веберове
(Wебер) теорије са почетка и краја 19. века, као и каснији модели Леша (Лосцх),
Кристалера (Цхристаллер), Ајзарда (Исард), Перуа (Перроуx), Класена (Цлассен) и
њихових следбеника који су научне доприносе проверавали на примерима бројних регионалних
просторних планова у појединим земљама Европе и Америке. Неки од ових модела илустративно
су наведени у одговарајућим деловима стратегије плана, као на пример модел тражње
(потреба) и понуде станова (становање); модел „кластера” за индустрију; траснпортни
модел; и развојни (сводни) економски модел.

Задатак
подмодела је да се анализама појединих аналитичких величина обезбеде и пројекције
потреба за простором у ха или м², које ће се преко трошкова или цена са другим
инвестицијама уградити у сводни модел.

Сем
тога, обрађивачи могу користити и друге једноставније моделе, као што су: „бреин
сторминг” – за прикупљање идеја и ставова стручњака и разних других познаваоца проблема
југа Србије; Делфи метод – софистициран метод бреин сторминг-а, а односи се на прикупљање
мишљења експерата и њихових сазнања о предвидивим будућим кретањима основних појава
и величина; морфолошки метод – сложенија техника која обухвата трагање за решењима
сложених просторних проблема; анализа утицаја – која треба да покаже како ће се
и којом брзином поједини догађаји кретати као резултат инвестиционих интервенција
у инфраструктуру, развој насеља, пољопривреду и др.; теорија игара – примена компјутерских
симулационих техника, нарочито код израде алтернативних сценарија развоја.

Сценарио
је свеобухватан метод који има за основу анализу постојећег и пројекцију будућег
стања (екстраполација тренда, екстраполација структурних промена, и могућих и потребних
нивоа развоја у планираном периоду). Поред алтернативних пројекција, сценарио обухвата
и анализу и пројекцију појединих догађаја за краће временске периоде од 4 године,
итд.

СWОТ
анализа, представља важан метод за идентификацију компаративних предности региона
и општина, преко које се добијају и инпути за развој. За СWОТ анализу могу се користити
технике „бреин сторминга’’, делфи и друге, преко којих се дефинишу снага (стренгтхс),
слабости (њеакнесс), могућности (оппортунитy) и угроженост (тхреатен) унутрашњих
и спољних фактора и њихови ефекти и ограничења. СWОТ анализа заснива се на добијању
одговора на унапред дефинисања питања по појединим секторима, као што су становништво
и социјални развој; привреда, посебно индустрија, пољопривреда и туризам; инфраструктура;
заштита животне средине и просторно планирање у целини које треба између осталог
да обухвати мрежу насеља, стање катастра и имовине, урбанистичко планирање и друга
разна ограничења које треба уклонити да би се скратиле процедуре и убрзало време
добијања одобрења за изградњу и сагласности. 

5. Анализа стања, проблема
и потенцијала

 

5.1. Природни услови
и ресурси

 

Стање

 

Регион
Јужног поморавља захвата простор од 628.991 ха. На подручју Региона има 340.016
ха пољопривредног земљишта (око 54% од укупног), око 240.192 ха шумског (око
38% од укупног), око 25.531 ха грађевинског (око 4% од укупног), а око 23.250 ха
је остало земљиште (око 3,7 % од укупног).

Табела 4. Биланси земљишта
у ха у 2005. год. (ранг општина према површини земљишта)

 





 

 

Структуру
коришћења пољопривредног земљишта карактерише велико учешће пашњака (31,3%) и ливада
(17,7%), што представља велики потенцијал за развој сточарства. Наглашен значај
пашњака (око 40%) и ливада (око 16%) нарочито је карактеристичан за Пчињски управни
округ, а у јабланичком је већи удео (око 50%) ораничних површина. 

Табела 5. Пољопривредна
површина према начину коришћења у ха

 



 

Табела 6. Структура пољопривредне
површине према начину коришћења у %

 

 





 

 

У
Региону има 240.193,8 ха шумског земљишта2. Општине са највећим
учешћем шумског земљишта су Медвеђа (53,5%), Црна Трава (47,5%), Владичин Хан
(43 %) и Врање (око 42%). По пространству општине Лесковац и Врање имају највеће
површине под шумама (Врање преко 36.000 ха и Лесковац преко 33.000 ха).

 

Садашњи
годишњи обим пошумљавања (у шумама и ван шума) износи око 300 ха, док обим посечене
дрвне масе износи 293.286 м3.

Табела 7. Кретање пошумљавања
(у шумама и ван шума) у ха

 

 



 

 

Табела 8. Кретање посечене
дрвне масе у м3

 



 

 

Окосницу
речног система у региону представља Јужна Морава која настаје спајањем Биначке Мораве
и Моравице (Прешевске), и са својим притокама: Власином, Ветерницом, Јабланицом
и Топлицом, утиче да се ово подручје издваја као богато водама, које нису адекватно
искоришћене и заштићене. У сливу Јужне Мораве на подручју региона издвајају се регионални
водопривредни системи, и то: Пчињски, Власинско језеро, Власински и Јабланички.
На основу Водопривредне основе Републике Србије у Пчињском управном округу изграђене
су акумулације Првонек, Лисина и Власинско језеро, док је планирана за изградњу
Прохор на Пчињи. У Јабланичком управном округу изграђене су акумулације Барје и
Брестовац, а планиране су Свође, Гргуревац и Кључ. Цео Јужноморавски систем обухвата
читав слив Јужне Мораве; поред 13 акумулација за водоснабдевање планира се и више
акумулација које су намењене осталим корисницима, а пре свега уређењу водних режима,
од којих у први плански хоризонт са подручја плана улази Кончуљ на Биначкој Морави.

Водопривредном
основом прописан је квалитет површинских вода у сливу Јужне Мораве – класа IIа,
с тим да мерења у протеклим годинама показују да се у појединим деловима слива бележи
класа ИВ и ниже.3 У мањим насељима (нпр. Црна Трава, Босилеград,
Трговиште, Прешево), око 2/3 отпадних вода потиче из домаћинстава, а око 1/3 су
индустријске. У већим насељима (нпр. Лесковац, Врање, Сурдулица, Бујановац и др.)
основни извор загађења су индустријски капацитети (око 4/5), а остали извори су
домаћинства (око 1/5).

 

Табела 9. Постојеће и
планиране акумулације

 

 



 

Регион
располаже значајним изворима термоминералних вода, који није у потпуности испитан
и валоризован. На активираним геотермалним изворима формирани су здравствено – лечилишни,
бањски центри (Врањска, Сијаринска, Бујановачка бања).

Табела 10. Термоминерални
извори

 

 



 

Регион располаже одређеним минералним сировинама које су
некада представљале значајан развојни ресурс (нпр. рудник Мачкатица и др.), а данас
се само делом користе због неекономичности експлоатације.

Табела 11. Коришћење
минералних сировина

 



 

Проблеми и ограничења

 

Пољопривредни
земљишни потенцијал не користи се увек рационално, што је узроковано бројним факторима
(неповољна, уситњена, поседовна структура пољопривредних газдинстава, велика заступљеност
старачких домаћинстава, неодговарајућа опремљеност газдинстава, неразвијена инфраструктура,
посебно мелиорациона, итд.). Поред тога, постојећа организованост (задружни систем)
не одговара потребама савремене организације, што се посебно испољава код откупа
пољопривредних производа.

Регион
располаже значајним шумским фондом, који се током времена смањио уместо да се повећао.
Овај негативан процес карактеристичан је за земљу у целини и поред чињенице на планска
решења утврђеним у Просторном плану Републике Србије, као и све негативне последице
на животну средину.

Садашњи
обим пошумљавања (у шумама и ван шума) је на подручју Региона око 15 пута мањи у
односу на 1980. годину, док је истовремено обим посечене дрвне масе чак и нешто
увећан. Ова чињеница указује на нерационалан однос према шумском потенцијалу односно
његово девастирање, са бројним негативним последицама на природну (ерозије) и животну
средину (повећање загађености). Несклад посечене дрвне масе и пошумљавања упозорава
да се закон о заштити природе не уважава јер није испоштован принцип о посеченој
и пошумљеној дрвној маси.

Низак
квалитет вода је један од ограничавајућих фактора који захтева доследну примену
закона и прописа о заштити вода. Посебно је угрожена Јужна Морава код Владичиног
Хана (фабрика папирне индустрије „ФОПА”) где се бележи преко 44% од укупног испуштања
органских и неорганских загађујућих материја у делу слива на подручју региона. Истовремено
Лесковац (пољопривредна постројења, хладњача, текстилна индустрија) и Врање (YУМЦО
– фабрика текстила) испуштају око 16% укупних загађујућих материја.

Поред
тога, појава неуређених речних токова у подручјима где су најквалитетније оранице,
као и недовољна заштита од ерозија утичу на смањење приноса пољопривредних култура,
што такође представљају значајан проблем региона.

Потенцијали

 

Велика
пространства пашњака и ливада представља значајан потенцијал за развој сточарства
и производњу здраве хране.

Поред
сточарства регион располаже великим компаративним предностима за воћарску производњу.
Изражена потражња у Европи за здравом храном представља значајан подстицај за интензивније
коришћење природних потенцијала и производњу здраве хране на подручју региона. Ревитализација
становништва треба да буде праћена и ревитализацијом пољопривреде (воћарства, сточарства
и др.) због изузетних ефеката на пораст доходака становништва региона и допринос
извозу земље.

Повећање
пошумљености је неопходно из више разлога (заустављања ерозионих процеса, рационалног
коришћења земљишта и др.), па су и могућности за значајније повећање дрвне масе
реалне. Поред тога Регион располаже великим потенцијалом за производњу лековитог
и шумског биља, како у шумским подручјима тако и у равничарским подручјима.

Обиље
воде, представља значајан потенцијал како за решавање питања водоснабдевања, тако
и за наводњавање-одводњавање (мали системи, већи покретни системи, велики заливни
системи везани за могућности појединих акумулација). 

Посебан
потенцијал представљају високи планински извори квалитетне воде који пружају могућност
производње, флаширања и извоза како слабоминералне тако и олигоминералне воде.

Такође,
геотермални извори омогућују проширење и диверзификацију постојеће бањске понуде.

***

 

У
поступку рада на аналитичко-планској документацији посебну пажњу треба усмерити
на економске, власничке, производне, тржишне, фискалне и еколошке функције природних
ресурса, а посебно земљишта. У овим анализама доминантно место има катастар непокретности
и права, који представља незаменљив део просторног планирања јер обезбеђује: сигурност
својине и закупа, основ за опорезивање имовине и добијање кредита, развијање тржишта
некретнина, смањење конфликата и парница, управљање околином, а посебно је услов
за делотворно просторно и урбанистичко планирање. 

5.2. Становништво, социјални
ресурси и становање

 

Стање

 

На
подручју Региона Јужно поморавље, према попису из 2002. године живи 468.613 становника
тј. 6,2% републичке популације, док је 1948. године учешће Региона износило
7,6%. Од 1948. до 1981. године становништво Региона се повећавало, а потом се смањује
у периоду 1981-1991. у просеку годишње за 274 лица, а од деведесетих за 2.373 становника.
Од 1991. до 2002. године број становника Региона смањен је са 484.700 на
468.683 односно за око 16.000. Поред наведеног броја, још око 35.000 становника
Региона живи у другим земљама дуже од 10 година, док је тај број 1991. године износио
око 10.000.

Табела 12. Кретање становништва
до 2002. и пројекција до 2021. по основу настављања тренда

 



 

 

Етничка
структура Региона је мешовита јер има преко двадесет етничких заједница (Срби, Албанци,
Роми, Бугари, Македонци, Бошњаци, Муслимани, Горанци, Југословени, Руси, Русини,
Чеси, Словаци, Хрвати, Немци, Румуни, Мађари, Буњевци, Власи и др.). Најмногобројнија
је српска (преко 79%) и албанска (12,3%), потом ромска (4,7) и бугарска (1,8%).
Ове четири етничке заједнице чине преко 98% од укупног становништва. У Јабланичком
управном округу је учешће српског становништва израженије (93,4%), а у Пчињском
је учешће српског становништва мање (64,6%), а албанског (24,1%), ромског
(5,8%) и бугарског (3,8%) веће. Етничке структуре карактеришу особености у погледу
природног прираштаја, величине породице, образовне структуре и др., што утиче на
значајније испољавање унутаррегионалних разлика.

На
основу природног прираштаја становништво Региона се у периоду 1991–2002. увећало
за око 14.200. Природни прираштај у Региону се од 1981. године смањује, а посебно
од 1990. Једине општине које су од 1991. године имале позитиван природни прираштај
су: Прешево (9.688), Бујановац (6.889), Врање (2.702) и Медвеђа (157), с тим да
се и у Медвеђи после 1999. године јавља негативан прираштај. 

Измећу
два последња пописа (од 1991. до 2002. године) са подручја Региона се одселило за
44.100 више становника него што се доселило. Миграциони салдо је негативан са тенденцијом
погоршања. Једина општина која је у последњем међупописном периоду (од 1991. до
2002. године) имала позитивну разлику је Врање (+ 770 становника), у којој је природни
прираштај био већи од миграционог салда. Општине са највећим природним прираштајем
Прешево, Бујановац и Медвеђа имају такође негативан миграциони салдо. На подручју
Региона аутохтоно становништво чини 62,3%, а становништво које потиче са исте општине
20,6%.

Стопа
активности становништва Региона износи 43,8%. Учешће активног становништва које
обавља занимање износи 32,9%, док је учешће издржаваног становништва 39,2%. 

У
Региону има близу 66.000 пољопривредних становника, од којих је 42.529 активно и
углавном су то индивидуални пољопривредници. Стопа активности у пољопривреди износи
64,5%.

Просечна
старост у Региону је око 38 година, у Јабланичком управном округу 40,4 а у Пчињском
управном округу 35,9 година. Општине Прешево, Бујановац, делом и Врање имају веће
учешће најмлађих старосних група (до 7 година) а мању најстарије групе (преко
60 година старости), а општине са изразито неповољом старосном структуром су Црна
Трава, Бојник, Босилеград и Трговиште. Ова подељеност је, такође, карактеристична
и за фертилитет. 

У
структури становништва старијег од 15 година према школској спреми у Региону је
без школске спреме преко 11% (што је присутно и у развијенијим општинама – Врању
и Лесковцу око 10%), са средњим образовањем 31,5%, а са вишим и високим 2%). 

На
подручју Региона, према попису из 2002. године има 137.464 домаћинстава. Просечна
величина домаћинства се током времена смањивала, и данас износи 3,4, у јабланичком
3,3 а Пчињском 3,5. Преко 46% домаћинстава су са 4 и више лица по домаћинству, а
заступљеност домаћинстава са 6 и више чланова је око 13%. Углавном се ради о албанској
и ромској етничкој заједници.

На
подручју Региона има 166.830 станова, што чини 5,6% од укупног броја у Србији. Од
укупног броја станова 153.610 је за стално становање, од којих је 130.481 настањено
а чак 23.129 ненастањено. Поред наведеног фонда, 10.000 станова се користи за одмор
и рекреацију, 2.762 у време сезонских радова, а искључиво за обављање делатности
458.

Табела 13. Карактеристике
становања – 2002.

 

 



 

Просечна
површина стана на подручју Региона износи 62,6 м², што је нешто испод републичког
просека (64,8 м²). У општинама Прешево и Бујановац просечна величина стана
је преко 80 м², односно 70 м². 

Просечан
број лица у настањеним становима износи 3,6, а у општинама Прешево и Бујановац преко
и око 5 лица. Зато је у наведеним општинама знатно мања стамбена квадратура по лицу
(14,6 м² и 14,7 м²), за разлику од општине Црне Траве (24 м²), Босилеград
(19,7 м²), Бојник (19,6 м²) и Владичин Хан (18,8 м²).

У
погледу основе коришћења за Регион је у односу на републички просек карактеристично
нешто већи удео станова у власништву, а мање закупаца и подстанара. Изузетак у том
погледу је Медвеђа, где је веће учешће закупаца и подстанара, и Врање са значајнијим
учешћем подстанара и коришћење станова по основу сродства.

У
Региону је број домаћинстава мањи од броја станова (0,9), посебно у општинама Медвеђа
и Трговиште (по 0,7), потом Бојник, Босилеград, Владичин Хан и Сурдулица (по
0,8). У великом броју сеоских насеља је број станова два пута већи од броја домаћинстава
(на пример у општини Бојник, Босилеград, Владичин Хан, Трговиште), а у појединим
селима и до 15 пута.

Проблеми и ограничења

 

Велики
проблем Региона је одлив становништва. Редистрибуција становништва се само мањим
делом одвијала унутар Региона (претежно према Лесковцу и Врању), а у далеко већем
обиму према развијенијим центрима Србије (углавном Београду) и другим земљама. Уколико
би се наставило овако смањење, многа села и делови подручја Региона би се демографски
угасила. Посебан проблем је што су негативни процеси највише захватили пригранична
и погранична подручја Региона. У овим подручјима истовремено је много израженији
процес старења, као и неповољнија образовна структура становништва.

Слика 2. Распоред насеља
у региону

 



 

 

Структура
становништва према активности у Региону је неповољнија у односу на просек Србије
(нижа стопа активности и активног становништва које обавља занимање, а већа стопа
издржаваног), што указује на неразвијеност привреде. Наведене неповољне карактеристике
су још израженије у Пчињском управном округу (41,9%, 31,0 % и 43,4%). У општинама
Прешево и Бујановац преко 50% становништва спада у категорију издржавано (59,7%
и 52,6%), а ниже је учешће категорије активног становништва које обавља занимање
(18,1% и 25,0%).

Посебан
проблем је неповољна образовна структура становништва старијег од 15 година, посебно
неразвијенијих подручја. Врање и Лесковац иако имају нешто повољнију образовну структуру,
имају, такође, високу заступљеност становништва без школске спреме и са нижим степеном
образовања. Образовна слика Региона је знатно неповољнија од просечне у Републици.

Иако
је старосна структура нешто повољнија (зато што општине са претежним албанским живљем
имају наглашенију заступљеност младог становништва) у неразвијеним, посебно приграничним
општинама процес старења је знатно израженији. Већ данас, на пример општина Црна
Трава има број запослених већи од расположивог радног контигента.

На
подручју Региона се у становању одвијају два упоредна процеса – у подручјима где
се одвија најбржа стамбена изградња истовремено су у значајном порасту ненастањени
станови, што је посебно карактеристично за мешовита односно подручја са претежно
албанским живљем (Прешево, Бујановац, Медвеђа).

За
становање значајан проблем Региона је да је преко 20% станова неопремљено водоводном
мрежом, око 43% нема купатила, а преко 50% је без тоалета (нужника). Посебно је
неповољна опремљеност станова у општинама Бојник, Медвеђа, Босилеград и Трговиште.


Мања
је заступљеност станова који се користе искључиво за обављање делатности у односу
на републички просек, што указује на заостајање приватне иницијативе, нарочито у
неразвијенијим деловима Јужног Поморавља. 

Изражен
проблем представља и бесправна изградња на целом подручју Региона, што има посебно
негативне последице на заштиту великих инфраструктурних коридора који треба да постану
развојна осовина југа Србије.

Потенцијали

 

Повољнија
старосна структура становништва Региона у односу на просечну у Србији (изузев у
пограничним деловима према Бугарској и БЈР Македонији) уз велики контигент активног
становништва, од којих мали део данас обавља занимање, представља ресурс за развој.
Значајан потенцијал за развој представља и становништво које живи у иностранству,
чији се број креће око 35.000. Повратак овог становништва значило би за Регион преношење
радног искуства, трансфер знања и технологије, али и неопходног капитала. Повратак
одређеног броја млађих становника посебно у општине Црна Трава, Босилеград и др.
повољно би утицало на активирање компаративних предности ових подручја и оживљавање
трансграничне привредне сарадње, што је један од циљева унапређења европских интеграционих
процеса.

Неискоришћен
стамбени фонд као последица смањења становништва је негативан процес, који је нарочито
изражен у великом броју сеоских насеља. Међутим, и ово може да представља одговарајући
потенцијал за развој различитих делатности – од мале привреде, услуга до реализације
бројних пољопривредних програма уколико дође до постепеног повратка становништва.

***

 

У
току израде Регионалног просторног плана општина Јужног Поморавља посебно треба
истражити проблеме: младих брачних парова који немају решене стамбене проблеме,
домаћинстава која живе у технички неусловним становима, инвалида, домаћинства са
нижим зарадама, незапослених чији се број повећава због реструктурирања предузећа
и избеглица и расељених лица и сл.

5.3. Привреда

 

Стање

 

На
подручју Региона регистровано је 9.070 предузећа. Приватних предузећа има
6.097, друштвених 325, задружних 290, државних 243, а мешовитих 171. Структура предузећа
показује да је у односу на републичку структуру наглашенији значај друштвеног, државног
и задружног власништва. По пореклу капитала, удео домаћег је 77,36%, са страним
капиталом 0,26% а мешовитим 0,94%. 

Ефекти
приватизације

Процес
приватизације покренуло је 139 предузећа, од којих 5 путем тендера а 134 методом
аукције. Приватизована су 57 предузећа – 3 методом тендера а остала 54 аукцијом.

Табела 14. Стање приватизације
у Региону

 



Запосленост

 

У
Региону је запослено око 98.000 становника, што је нешто преко 5% од укупног броја
запослених у Републици. Истовремено на тржишту рада Региона пријављено је преко
68.000 лица, што чини 7,2% незапослених у Републици. 

 

Табела 15. Запосленост
и незапосленост на подручју Јужног поморавља

 



 

 

Степен
запослености (мерен бројем запослених на 1000 становника) износи 209, а незапослено-сти
145.

Табела 16. Карактеристике
запослености – 2003.

 



 

 

Од 1981. године у Региону се запажа интензивно повећање
незапослености. За 20-ак година број незапослених је са око 28.200 повећан на око
71.800 односно за око 44.000 лица. Регионалне карактеристике незапослености су:

– први пут тражи запослење око 70%. Са већим учешћем ове
категорије су општине Прешево (близу 90%), Бујановац (преко 82%) и Црна Трава
(88%);

– без квалификација је 45%, а са већим учешћем су општине
Прешево (68,6%), Бујановац (преко 64%), Бојник (53,6%) и Трговиште (51,2%).; 

– ниже учешће на тржишту рада незапослених жена, што је
посебно изражено у неразвијенијим општинама – Трговиште, Црна Трава, Лебане и Бојник.

Инвестиције

 

У
протеклом периоду од 1980-тих година испољава се смањење инвестиционе активности
на подручју Региона, са изузетком у појединим годинама (на пример 1995), и појединим
подручјима (на пример Медвеђа и Врање). У 2003. години просечне инвестиције на једног
становника на нивоу Региона износе свега 25% од републичког просека, док улагања
у поређењу са Београдом далеко више заостају и износе око 12%. 

Табела 17. Остварене инвестиције на једног становника
у динарима (текуће цене)

 

 





 

Табела 18. Индекс односа
остварених инвестиција на једног становника

 

 



 

Народни доходак

 

У
формирању народног дохотка учешће појединих области је следеће: индустрије
40.1%, пољопривреде 24,3%, грађевинарства 6,9%, саобраћаја 5,6%, трговине 14,8%
и угоститељства и туризма 1,9%. 

Остварене
промене у формирању народног дохотка у периоду од осамдесетих година значиле су:
смањење учешћа секундарног сектора за 5,9 и услужног за 2,59 индексних поена. У
Јабланичком управном округу је значај секундарног сектора смањен за 11,4 а услужног
сектора за око 4 индексних поена, а у Пчињском управном округу за 1,6 и 0,2 индексних
поена. 

Индустрија

 

Индустрија
је заступљена са 27 индустријских грана међу којима се по бројностима истичу традиционалне,
као што су текстилна, кожна, прехрамбена, дрвна и сл. Санкције и економска изолованост
су драстично утицале на пад: производње, извоза, запослености, улагања у техничко-технолошку
опремљеност.

Индустрија
запошљава 2003. године 38.859 лица, што је 7,1% од републичког просека. Између
1991. и 2003. године број запослених се смањио за око 16.000 хиљаде. У Јабланичком
управном округу индустрија запошљава око 13,5 хиљада а у Пчињском око 23,5 хиљада.
У Јабланичком управном округу се индустријска запосленост од 1991. године смањила
за око 11,3 хиљаде лица а у Пчињском за 4,7 хиљаде.

 

Табела 19. Кретање запослених
у индустрији и рударству

 



 

Процес
приватизације је од 930 регистрованих индустријских предузећа на подручју региона
започело 74 предузећа. Продато је 30 предузећа, од којих је у 2 највећа, ДИВ „Врање”
и „Здравље” Лесковац, након приватизације повећан обим производње, проширен асортиман
производа и извршена значајна улагања у техничко-технолошко обнављање капацитета.


Туризам

На
подручју Региона је 2003. године боравило преко 195 хиљада туриста, са остварених
близу 1.361.000 ноћења. Анализа протеклог периода показује да се укупан број туриста
и број ноћења у Региону током времена смањивао (за 70% односно 56%), брже од оствареног
у Србији, али је продужено време задржаваања туриста (са 3,1 на 4,5 дана). Исти
је случај и са бањским туризмом. У две бање (Сијаринска и Врањска) борави око
24% туриста који остварују преко 42% ноћења, што је врло мало повећање у односу
на почетак 1980-тих година. За регион је у целини карактеристичан недостатак смештајних
капацитета. Ово нарочито важи за Врањску и Бујановачку бању које се налазе на Коридору
X а добрим делом за Власинско језеро и Сијаринску бању који имају посебне компаративне
предности.

 

Табела 20. Кретање броја
туриста, ноћења и просечног броја ноћења 

 



 

Пољопривреда

 

Пољопривреда
представља значајну привредну делатност у којој се остварује близу четвртине од
укупног народног дохотка Региона а око 15% од укупног становништва је пољопривредно.
Процес власничке трансформације се споро одвија, од 8 предузећа који су започели
процес приватизације до сада је само 3 продато. 

Поседовну
структуру карактерише највећа заступљеност газдинстава са малим поседима, између
1 ха и 3 ха коришћене површине. 

 

Табела 21. Пољопривредна газдинства према коришћеном
пољопривредном земљишту, попис 2002.

 

 





 

Табела 22. Структура
пољопривредних газдинства према коришћеном пољопривредном земљишту у %, попис
2002.

 



 

У
последње време сточарска производња не само да стагнира већ је и у великом опадању.
Посебно је за Регион карактеристичан драстичан пад оваца, са око 60.000 колико је
било почетком 1980-тих година на око 12.000 у 2004. години.

 

Табела 23. Кретање сточног
фонда

 





 

 

Проблеми и ограничења

 

Регион
Јужног поморавља, као дугогодишње неразвијено подручје, у протеклим годинама показује
тенденције још наглашенијег заостајања, што се може сагледати у: нижим дохоцима
на једног становника, мањим инвестиционим улагањима на једног становника, мањем
учешћу запослених у укупном становништву, мањем учешћу индустријске запослености
у укупној запослености, заостајању туризма, смањењу пољопривредне производње, посебно
у појединим делатностима, итд..

Кључни
проблем Региона су недовољна улагања, што има за последицу поред привредног пада,
пад производње, техничко – технолошко заостајања, спорије промене привредне структуре,
такође и велики одлив становништва у иностранство и у друга подручја у земљи, затим
сталну депопулацију значајног дела територије Региона, посебно приграничних и пограничних
делова.

Структура
предузећа са наглашенијим значајем друштвеног, државног и задружног власништва указује
на успоренији процес приватизације, која се често, посебно у неразвијенијим општинама
оцењује као негативна (престанак рада предузећа, смањена заапосленост, изостанак
улагања), али и мању привлачност за улагање страног капитала.

Неки
негативни појавни облици приватизације нарочито су присутни у Лесковцу, Лебану и
Власотинцу (у индустрији, пољопривреди, туризму). Неопходно је постојећи Закон о
приватизацији изменити и допунити посебном клаузулом за заштиту неразвијених подручја
у Републици Србији.

Степен
запослености у Региону, мерен бројем запослених на 1000 становника, је за око
18 процентних поена нижи од републичког просека, док је степен незапослености виши
за око 22 индексна поена.

Проблем
незапослености односно ниског степена запослености се током времена, а нарочито
после 1990-тих година све више испољава. Раније је сваки 5. становник радио а сада
сваки 4-ти, што је неповољније од просека у Србији. Ситуација није много повољнија
ни у централним општинама, као што су Врање, Лесковац и Сурдулица у којима је око
половина незапослених без квалификација. 

Искоришћеност
радног контигента становништва Региона је знатно нижа од просечне у Републици
(33,8%; 38,2%). Посматрано по општинама, посебно је неповољна ситуација у Прешеву
у коме је искоришћеност радног контигента становништва свега 14,4%, Бујановцу
22,2%, Бојнику 26,3% и у Медвеђи 27,8%. Недостатак радних места је условио велики
одлив становништва из Региона, а посебно из врло неразвијенијих делова. Посебан
проблем за повећање запошљавања може да представља неповољна образовна структура.
Ситуација није много повољнија ни у централним општинама, као што су Врање, Лесковац
у којима је око половине незапослених без квалификација. 

Велики
проблем је структура индустрије као и велики пад индустријске производње, што је
условило погоршање материјалног положаја привреде и становништва. У последњој декади
20. века у Јабланичком управном округу се индустријска запосленост смањила за око
11,3 хиљаде лица а у Пчињском за 4,7 хиљаде. Техничко-технолошко заостајање индустријских
капацитета је значајан проблем. Од успешности приватизације у великој мери зависи
модернизација индустрије региона, с тим да досадшња искуства показују да је приватизација
имала и негативне последице – гашење капацитета и смањене запослености, и угрожавање
материјалног положаја општина.

У
протеклом периоду пољопривреда показује бројне знаке заостајања, као што су: смањење
обима производње посебно у сточарству, слабости у организовању откупа пољопривредних
производа, недовољну повезаност са прерађивачком индустријом. Посебан проблем представља
уситњеност поседа пољопривредних газдинстава са становишта организације модерне
пољопривредне производње.

Потенцијали

 

Да
би се преокренули досадашњи неповољни трендови – покренуо привредни развој, активирали
значајни потенцијали (пољопривредни, туристички, индустријски и др.), изградила
неопходна инфраструктура (саобраћајна и комунална), побољшали социјални услови живота
(образовање, здравство, култура и др.) неопходно је да се улагања у Регион значајно
повећају. Тек на основу интензивне инвестиционе политике може се очекивати да се
зауставе негативни демографски трендови и започне „обнова” популације.

Завршавањем
процеса приватизације очекује се да ће приватни сектор промовисати предузетнички
дух – отварање нових радних места кроз мала и средња предузећа, увођење нових производа
(роба и услуга), маркетиншку обраду тржишта, и др. активности које су од значаја
за подизање степена ефикасности привреде, продуктивности рада и квалитета производа.
Такође, приватизација ствара услове за директне инвестиције, пренос знања и менаџерских
вештина, као и за подизање техничко-технолошке опремљености.

Регион
располаже значајним земљишним потенцијалом, али је потребно мерама економске и пореске
политике омогућити да се формирају пољопривредни поседи и то велики од преко
100 ха, средњи преко 30 ха и мали од 3,5 и више ха. Ово се у првом реду односи на
равничарске пределе Лесковца, Власотинаца и у Врањској котлини, у којима је могућа
интензивна ратарска и воћарска производња, док у брдско планинским подручјима треба
формирати сточарске фарме.

Регион
располаже значајним туристичким потенцијалом, пре свега за развој бањског, сеоског
али и других туристичких услуга. Међутим, многи туристички потенцијали нису у довољној
мери искоришћени. Период кроз који је земља пролазила имао је значајан негативан
утицај и на развој туризма, а што се још више испољило на неразвијенијем и политички
нестабилнијем подручју Региона. Нарочито недостају смештајни капацитети, што се
осећа и у бањским местима у којима постоји наглашена туристичка тражња.

С
обзиром на заступљену привредну структуру, регион располаже потенцијалом за формирање
кластера у оквиру кога би дошло до сарадње пољопривреде, индустрије, трговине, туризма,
финансијског сектора, здравства, и других институција у циљу смањења трошкова, заједничког
наступа на тржишту, коришћења информационе основе од заједничког интереса, стварање
заједничких истраживачких служби и фонда средстава ради превазилажења кризних ситуација,
а све у циљу повећања конкурентности и прилогађавања захтевима светског тржишта.


***

 

У
току анализе и дијагнозе стања и дефинисања проблема потребно је истражити „линкове”
(спајање и повезивање) између економских делатности и унутар појединих активности
који могу бити вертикални: предионице – ткачнице – производња одеће; конвергентни:
везе великих предузећа са малим испоручиоцима; дијагонални: сервисирање других предузећа,
или индиректни – везе са тржиштем радне снаге и институцијама за преструктурирање
и образовање кадрова. За ове потребе обрађивачи могу користити инпут – оутпут методе,
локационе коефицијенте (анализа носећих предузећа у општини и Региону), анализе
индустријских комплекса, методе полова раста или модел кластера (приказан у стратегији).

5.4. Инфраструктура

 

Стање

 

Путна мрежа

 

Дужина
путне мреже Региона износи 4.540 км, од којих је 1.691 км, односно 37,2% са савременим
коловозом, а у Републици учешће путева са савременим коловозом је око 60 %.

У
структури путне мреже Региона преко 70% учествују локални путеви (у Србији око
60%), регионални 22,4% (у србији 27,5%), а магистрални и вишег ранга 6,9% (у Србији
12,4%). У погледу учешћа путева са савременом мрежом као и заступљености појединих
врста путева нема веће разлике између Јабланичког и Пчињског управног округа.

Степен
моторизације износи 138 (просечан републички је 192). Јабланички у односу на Пчињски
управни округ има нешто већи степен моторизације (143 у односу на 133).

Табела 24. Путна мрежа
и степен моторизације 2004.

 



 

 

Европски
инфраструктурни коридор X, односно аутопутски правац Е-75 пролази кроз Регион правцем
север – југ на територији општина Лесковац, Владичин Хан, Врање, Бујановац и Прешево.
Изградња овог пута је у току.

Железница

 

Најзначајнија
железничка веза у региону је пруга Е-85 Ниш-Скопље, која је у инфраструкутурном
Коридору X. 

Остали системи

Од
осталих инфраструктурних система издваја се електроенергетски. Највећи део насеља
(села и засеоци) су електрифицирани (98%). На подручју региона има 69 пошта и преко
86.000 телефонских прикључака.

Проблеми и ограничења

 

Са
становишта инфраструктурне опремљености (пре свега саобраћајне) недостаци се нарочито
истичу на правцу исток – запад (недостатак регионалних и магистралних путева), као
и у периферним и пограничним деловима региона (недостатак локалних и регионалних
путева).

Поред
тога, проблем представља и неадекватна техничка опремљеност, и то: 1) недостатак
путева са савременим коловозом; 2) дотрајала железничка инфраструктура; 3) неодговарајући
квалитет снабдевања електроенергијом; 4) мали капацитет пошта и телефонских централа
за већи број прикључака и квалитетније везе; и 5) недовољан број базних станица
мобилне телефоније за покривање територије читавог Региона.

Потенцијали

 

Инфраструктурни
Коридор X (друмски, железнички, електроенергетски, телекомуникациони, енергетски
– гасовод) са планираним бочним везама представља најзначајнији потенцијал за развој
инфраструктуре и укупан социо-економски развој региона.

По
завршетку изградње аутопута и других инфраструктурних система у Коридору Х стварају
се претпоставке за бржи развој Региона и интеграцију Југа Србије у простор Републике.
Уочава се да су општине које се налазе на главним аутопутним правцима развијеније
и привлачније за насељавање.

Табела 25. Потенцијал
утицаја Коридора X на развој општина према неким показатељима – 2002.4

 

 



 

 

5.5. Мрежа насеља и јавне
службе

 

Стање 

 

Мрежа
насеља представља најзначајнији аспект регионалног и просторног планирања. Садашњу
мрежу насеља Региона чине 699 насеља, од којих само 64 имају више од 1000 становника,
док су остала насеља демографски врло уситњена. Просечан број становника по насељу
износи свега 384.

На
подручју Региона свега 14 насеља су градског карактера, од којих 2 (Лесковац и Врање)
имају преко 50.000 становника, 4 насеља између 10 и 20.000 становника (Власотинце,
Бујановац, Сурдулица, Лебане), док су остала демографски далеко мања. У једном броју
општина (Бојник, Црна Трава, Прешево, Трговиште) нема насеља градског карактера.

 

Табела 26. Мрежа насеља
и центара

 



 

 

У
градским насељима Региона живи близу 194.000 становника односно око 41,4% од укупног.
Концентрација градског становништва је у оквиру две општине Лесковац и Врање, где
живи око 67% градског становништва, а у самим центрима – Лесковцу и Врању око
61%.

Табела 27. Кретање градског
становништва 1948 – 2002. г. степен урбанизације 

(ранг општина према броју
становника 1948. године)

 

 



 

Садашња опремљеност насеља образовним, здравственим, културним
и другим услужним садржајима, који карактеришу ниво достигнуте развијености и друштвеног
стандарда, је следећа:

– мрежу образовних институција чине 281 основна школа,
37 средњих, 3 више школе, и 2 факултета, са 822 студента. Предшколских установа
има 137,

Табела 28. Стање образовних институција –
2003.

 



 

–
здравствене услуге становништву Региона пружа 1.087 лекара, што значи да на 1 лекара
долази 433 потенцијалних корисника; 

–
биоскопа има свега 10, са просечних 7 посетилаца на 100 становника,

–
поштанске услуге пружа 69 пошта, а број телефонских претплатника на 100 становника
износи око 57. 

Табела 29. Показатељи
нивоа развијености и друштвеног стандарда – 2003.

 





 

Проблеми и ограничења

 

Мрежа
насеља Региона је врло неразвијена, свега 14 градских од којих само два већа (Врање
и Лесковац). Процес урбанизације је значајно нижи у односу на остварен у Републици
(41,4% и 56,4%). Велика је уситњеност насеља – само 64 имају више од 1000 становника.
Просечан број становника по насељу је преко 3 пута мања од просечне величине насеља
у Србији (384 према 1.218 становника). 

Ниска
густина насељености и уситњеност мреже насеља представља отежавајућу околност за
њихово комунално опремање и обезбеђење боље доступности основним услужним објектима.

Достигнути
ниво развијености и друштвеног стандарда Региона значајније заостаје за просеком
Србије, што се испољава у неразвијености мреже образовних институција, посебно средњих
и виших школа, као и факултета, већем броју становника који један лекар опслужује,
и значајном заостајању у погледу опремљеност телефонским прикључцима.

Неравномеран
просторни распоред становништва, као и неравномерно природно и механичко кретање
становништва у оквиру управног округа појединачно, као и за планско подручје у целини
представља један од кључних проблема у планирању развоја. Неравномерна развијена
мрежа насеља, као и велике разлике у рангу насеља у оба управна округа, с тим што
је то нешто израженије на северном делу региона – у Јабланичком управном округу,
недвосмислено захтева дефинисање планских решења са мерама и инструментима за реализацију
оживљавања и развоја региона у целини.

Из
претходног се намеће неопходност ревитализације села и терцијарних градских насеља,
поготову оних која располажу компаративним предностима за развој интензивног сточарства
и воћарства у комбинацији са туризмом и другим услугама као и ревитализација пограничних
насеља која располажу са повољним условима за трансграничну економску и другу сарадњу.

Потенцијал

Регион
располаже бројним ресурсима који се могу активирати: природним – пољопривреда и
прерађивачка индустрија, водопривреда, шумарство и дрвнопрерађивачка индустрија,
енергетика, туризам и др.; људским – локална и радна снага из дијаспоре; створеним
– значајни индустријски капацитети којима предстоји реструкутурирање посебно у Врању
и Лесковцу, а који могу да подстакну развој малих и средњих предузећа у окружењу,
новопланирана инфраструктура, посебно у оквиру Коридора X. Коридор X је додатни
импулс за успешно активирање наведених потенцијала а посебно за развој савремених
услужних делатности (информатичке, интелектуалне, финансијске, специјализовани сервиси,
трговина, итд.). 

***

 

Анализа мреже насеља треба да покаже факторе настајање сваког
насеља (географске, демографске, економске, саобраћајне и друге) њихову еволуцију
и садашње стање, са посебним освртом на насеља које се налазе у фази назадовања
(Трговиште, Босилеград, Црна Трава, Бојник и др.). У поступку анализе користити
познате урбане моделе (Wалтер Цхристаллер, Лöсцх и Исард). Као илустрацију
наводи се метод Кристалера. Иако овај метод више одговара за равничарске регионе
било би интересантно тестирати га на примеру Јужног Поморавља. Ако се условно занемаре
брдско планинска подручја југа Србије, структура мреже насеља Региона у многоме
подсећа на Кристалеров дупли хексагон, са два централна града Лесковац и Врање са
секундарним градовима Лебане, Власотинце, Владичин Хан, Сурдулица, Бујановац и Босилеград
и са терцијарним градским насељима Медвеђа, Бојник, Црна Трава, Прешево и Трговиште.
Невоља је што Бојник, Медвеђа, Трговиште и Прешево нажалост немају статус градског
насеља мада се Прешево налази у динамичкој демографској експанзији. Између осталог
један од циљева трансформације мреже насеља биће економска и демографска ревитализације
поред других насеља нарочито Бојника, Црне Траве, Босилеграда (има статус градског
насеља) и Трговишта.

Кристалеров метод заснован је на броју телефонских прикључака
и гравитационом подручју које опслужује дата телефонска централа сваког централног
места у рангу. 

 



 

Прилагођен за услове југа Србије, а полазећи од ових мерења,
показује могуће структурисање мреже насеља на:



 

У току рада на аналитичко-планској документацији критички
истражити типове насеља укључујући и градска, као што су: компактна, звездаста,
линеарна, мултидимензионална итд., као и економске, техничке, географске, социјалне
факторе, који су утицали на одговарајућу форму и структуру насеља. У оквиру ових
истраживања посебну пажњу усмерити на намене земљишта и густине, на развој саобраћајне
мреже и друге техничке инфраструктуре, на развијеност економских и социјалних функција,
екологије, зеленила итд., и преко развојних прагова успоставити одређену спрегу
и димензије спреге са материјалном основом насеља – града и потребама за реконструкцијом,
ревитализацијом, обновом, очувањем природног и културног наслеђа итд., и дефинисати
економске и финансијске претпоставке за саморазвој. 

Графикон 3. Кристалеров
модел мреже насеља

 



 

5.6. Природна и културно-историјска
добра

 

Стање

 

У
Пчињском и Јабланичком управном округу налазе се већи број заштићених природних
добара од којих се посебно издваја Предео изузетних одлика „Долина Пчиње” са манастирским
комплеском Свети Прохор Пчињски. Поред тога налазе се неколико резервата природе,
док су у пооступку заштите Радан планина и Власинско језеро. 

Табела 30. Заштићена
природна добра 

 

 





 

У
подручју Региона налазе се под режимом заштите значајан број културних добара. По
својим карактеристикама и значају посебно се издвајају локалитети Царичин град у
околини Лебана и Манастир Свети Прохор Пчињски, као и већи број културних добара
од великог значаја. Поред наведених културних добара, налазе се бројна археолошка
налазишта на подручју општина дуж Коридора X, која су у поступку истраживања и претходне
заштите.

Табела 31. Заштићена
културна добра 

 



 

Проблеми и ограничења

 

Општи
проблеми и ограничења у погледу природних и културно-историјских добара огледају
се у незадовољавајућем коришћењу и заштити истих, и то из више разлога – успорен
(понекад вишедеценијски) процес истраживања и проглашења заштите, недостатак финансијских
средстава али и организационе слабости за предузимање свих потребних активности
и радова на превенцији и заштити, прекомерна и непланска сеча шума и бесправна и
непланска изградња, недовољна едукација свих корисника простора, незадовољавајућа
маркентишка активност на промоцији вредности и значаја ових добара, мања мобилност
становништва условљена општом неразвијеношћу и нижим степеном интегрисаности подручја
Региона у простор Републике. 

Потенцијал

 

Еколошка
очуваност, богатство и разноврсност флоре и фауне, богаство акваторија, као и предеоне
карактеристике чине значајан потенцијал за развој туризма и других привередних активности.
Посебан потенцијал овог подручја чине Власинско језеро, долина Пчиње са манастиром
св. Прохор Пчињски, већи број манастирских комплекса и Царичин град код Лебана.
Куриозитет који је мање познат је тзв. „гравитациона аномалија” на планини Радан
која је у поступку заштите. 

Инфраструкутрни
Коридор Х поред којег се налазе бројна археолошка налазишта омогућиће бољу приступачност
и интегрисаност природним и културно-историјским добрима овог подручја.

5.7. Заштита животне
средине

 

Стање 

 

Ваздух

 

На
подручју Региона основни извор загађења ваздуха је неконтролисана производња и испуштање
издувних гасова из саобраћаја, индустрије и домаћинстава, који настају као последица:
1) коришћења старих возила без одговарајућих уређаја за пречишћавање издувних гасова;
2) коришћења застарелих технологија у индустријској производњи; 3) неконтролисаног
спаљивања различитих материја.

Воде

 

Квалитет
површинских вода не задовољава Водопривредном основом одређену класу. Главни извори
загађења су индустријски капацитети у већим центрима, а домаћинства у мањим центрима.

Насупрот
нижем квалитету вода у речним токовима, квалитет и резерве подземних вода су врло
добре и ради очувања оваквог стања захтевају посебан режим заштите.

Земљиште

 

Стање
квалитета земљишта у директној је вези са системом управљања отпадом (чврстим, течним
и опасним) и употребом агрохемијских мера у пољопривредној производњи. 

Једина
санитарна депонија се налази у Врању, док се у осталим насељима врши неконтролисано
смештање отпада.

Флора и фауна – биодиверзитет


 

Регион
Јужног поморавља је некада у знатној мери обиловао аутохтоном шумском вегетацијом
храста, цера, букве и у вишим пределима зимзеленим растињем. Посебну вредност представљају
травне вегетације ливада и планинских пашњака, које обилују лековитим биљем. Запажају
се и реликтне врсте на подручју Грделичке клисуре и клисуре реке Пчиње. Због својих
природних и амбијенталних вредности клисура реке Пчиње је заштићена као предео изузетних
одлика.

Од
дивљачи заступљени су веверица, зец, јелен, лисица, вук, дивља свиња, а од птица
фазан, јаребица, дрозд, препелица, рода, кос и др., а од риба пастрмка, мрена, кркуша,
клен и др.

Проблеми и ограничења


 

Ваздух

 

Нижи
степен економске развијености условљава употребу застарелих технологија како у индустрији,
тако и у саобраћају. То за последицу има прекомерно загађивање ваздуха на појединим
подручјима – локацијама. 

Општи
проблем за регион у целини представља недостатак прописа и непримењивање републичких
закона.

Воде

 

Општи
проблем за регион у целини представља недостатак прописа за управљање водама и течним
отпадом, као и непримењивање републичких закона.

Посебан
проблем представља неконтролисано ослобађање течног отпада из домаћинстава и индустрије,
као последица нижег степена комуналне опремљености, употребе застарелих технологија
у индустрији, недостатак уређаја за пречишћавање.

Земљиште

 

Са
изузетком Врања где постоји санитарна депонија у осталим насељима врши се неконтролисано
смештање отпада. Посебан проблем који је резултат недисциплине и менталитета представљају
„дивље депоније” – расути по насељима и у близини путева. Неретко су и речни токови
исходиште за смештај отпада.

Флора и фауна – биодиверзитет

 

Неконтролисана
сеча шума, често последица економске неразвијености и коришћења дрвне масе за ложење,
има за последицу изражене ерозионе процесе, што подручје региона сврстава у једне
од угроженијих у Србији. Поред тога, смањено је испољавање заштитне функције шума.

6. Полазне основе за
дефинисање правила коришћења, уређења и заштите планског подручја

 

6.1. Правила коришћења,
уређења и заштите планског подручја5

 

Сагласно
одредбама члана 16. Правилника о садржини и изради планских докумената прописана
је израда Правила коришћења, уређења и заштите планског подручја, и то нарочито
правила за:

1.
Коришћење и заштиту природних ресурса (пољопривредно земљиште, шуме и шумско земљиште,
воде и водно земљиште);

2.
Развој и уређење мреже насеља (изграђена подручја и подручја предвиђена за изградњу
– традиционална подручја – сеоска насеља);

3.
Просторни развој приграничних и пограничних подручја;

4.
Просторни развој и уређење руралних подручја;

5.
Просторни развој и размештај привредних делатности;

6.
Просторни развој и размештај услужних делатности и јавних служби;

7.
Просторни развој, размештај и коришћење инфраструктурних система;

8.
Заштиту животне средине;

9.
Заштиту природних и културних добара;

10.
Коришћење и уређење простора од интереса за одбрану земље и заштиту од елементарних
непогода.

Правила
ће се одредити на основу претходно утврђених критеријума, а посебно се инсистира
на дефинисању просторних целина, од којих свака појединачно треба да садржи правила
у оквиру основних категорија коришћења земљишта. У том смислу, неопходно је простор
билансирати у постојећем и планираном стању према основним категоријама коришћења
земљишта и то: 

–
грађевинско,

–
пољопривредно,

–
шумско, и

–
водно. 

Један
од најзначајнијих критеријума је компатибилност функција објеката планираној намени,
тј. да су грађевински објекти компатибилни грађевинском земљишту, пољопривредни
објекти компатибилни пољопривредном земљишту, шумски објекти компатибилни шумском
земљишту и водни објекти компатибилни водном земљишту. 

1)
У оквиру грађевинског земљишта, потребно је дефинисати правила за изглед, величину,
облик и површину грађевинске парцеле, удаљеност од суседа, организацију дворишта
(стамбеног и економског дела као и окућнице). Такође, правилима треба да се одреде
и регулациона и нивелациона линија, плански елементи за одређивање индекса изграђености
и индекса искоришћености парцеле, величину, висину, облик и површину објекта, плански
елементи за постављање ограде, гаражирање и паркирање, могућност прикључења објекта
на комуналну и техничку инфраструктуру, могућност изградње или реконструкције слободностојећих,
двојних и објеката у непрекинутом низу и други услови прописани законом. 

У
коридорима саобраћајница, у односу на ранг у мрежи, правилима треба да се одреди
ширина саобраћајнице (поред осталог и бициклистичке), ширина заштитног коридора
(посебно за друмски и железнички саобраћај), врста коловозног застора, удаљеност
тзв. сервисне саобраћајнице од главног пута (или железнице), могућност прикључења
или укрштања саобраћајница различитог ранга, начин постављања рекламних паноа итд.

У
коридорима инфраструктуре, правилима треба да се одреди ширина заштитног коридора,
могућност прикључења објеката на постојећу или нову инфраструктурну мрежу, планске
елементе за изградњу нпр. репетитора, трафостанице, постројења за производњу воде
за пиће, као и постројења за пречишћавање отпадних вода, гасне мернорегулационе
станице и др. 

2)
У оквиру пољопривредног земљишта потребно је дефинисати правила за организацију
парцела пољопривредних домаћинстава, садржај објеката у стамбеном и економском делу
парцеле, могућност организације пољопривредне производње на нивоу окућнице и других
пољопривредних површина, оријентисаност ка путу (на рубовима грађевинских рејона
– ка улици), изградњу или реконструкцију објеката за пољопривредну производњу или
складиштење пољопривредних производа, хигијенску удаљеност, затим, положај објекта
у односу на страну света, правац доминирајућег ветра, нагиб и експозицију терена,
хидротехничке карактеристике итд.

3)
У оквиру шумског земљишта потребно је дефинисати правила за изградњу и реконструкцију
објеката, организацију будућих засада, евентуалну сечу, односно проређивање постојећих
састојина у сврху уређивања, начин просецања нових и одржавања постојећих шумских
путева, организацију нових и уређивање постојећих ловишта и др.

4)
У оквиру водног земљишта потребно је дефинисати правила за изградњу и реконструкцију
објеката на обалама уз реке, језера и друге водне површине, могућност формирања
пристана за чамце у сврху рекреације, марина, планске елементе за начин обалоутврђивања
у насељима и ван њих, за формирање акумулација за водоснабдевање или наводњавање,
правила за постављање пловних објеката – сплавова на води итд.

Правилима
треба детаљно да се прикаже и начин изградње или реконструкције објеката у зонама
традиционалне градње са специфичним архитектонским елементима. Како постоји могућност
да се овакве зоне нађу у свим основним категоријама коришћења земљишта неопходно
је стриктно поштовање, претходно наведених, општих правила. 

Што
се тиче бесправно изграђених објеката, правилима посебно треба да буду одређени
услови под којима објекат не може да добије одобрење за изградњу (нпр. уколико је
изграђен на јавној површини, у зони уже санитарне заштите водоизворишта, или на
објектима или коридорима инфраструктуре итд.). 

Правила
треба да буду прецизно дефинисана уз обавезујуће смернице за ниже хијерархијске
нивое. Посебно треба издвојити просторне целине за које је обавезна израда планова
детаљне регулације у смислу детаљније разраде или начина прибављања земљишта. 

При
одређивању правила уважити критеријум да се планови детаљне регулације обавезно
израђују за грађевинска подручја у насељима на локацијама погодним за друштвено-економски
развој. 

Правила
која се односе на просторне зоне прописати тако да се може сагласно одредбама члана
57. Закона о планирању и изградњи приступити издавању акта о урбанистичким условима
за подручја за које није предвиђена израда урбанистичких планова, а у циљу поједностављивања
израде планске документације за прибављање одобрења за изградњу. На тај начин, омогућава
се локалним самоуправама која имају ограничена финансијска средства да брже дођу
до неопходних планова и програма, а у циљу привлачење домаћих и страних инвестиција.


6.2. Критеријуми за коришћење,
уређење и заштиту планског подручја

 

 

6.2.1. Критеријуми за
коришћење планског подручја:

 

–
подручја газдовања шумама (одредити најмањи % шумских површина),

–
подручја интензивне пољопривредне производње (одредити најмањи % интензивне пољопривреде),

–
подручја екстензивне пољопривредне производње (одредити најмањи % екстензивне пољопривреде),

–
подручја управљања водама (одредити најмањи % за водопривредне сврхе и режиме изградње),

–
подручја за градску изградњу (одредити најмањи % за изградњу у градовима), 

–
подручја традиционалне изградње (сеоска подручја),

–
изграђена подручја (остала изграђена подручја – инфра и супраструктура).

6.2.2. Критеријуми за
уређење планског подручја – дефинисање просторних зона 

(подручја од националног,
регионалног и локалног значаја)

 

 

Критеријуми
за дефинисање просторних зона:

Подручја
од националног значаја:

–
природне целине од посебног значаја (заштићена природна добра),

–
трансграничне зоне и гранични прелази (Прешево, Бујновац – Прохор Пчињски, Трговиште
– Лесница, Босилеград, Стрезимировци, Сурдулица, Црна Трава),

–
зоне са мешовитим етничким саставом (Прешево, Бујановац и Медвеђа, Босилеград и
сл.),

–
заштићене зоне изворишта посебног квалитета и зоне висококвалитетних подземних вода,

–
зоне сливова великих акумулација (Првонек, Барје, Прохор на Пчињи, Кључ, Брестовац,
Свође),

–
туристичке зоне – бањска подручја,

–
земљишта високог квалитета и бонитета,

–
зоне међународних инфраструктурних коридора,

–
слободне зоне и зоне индустријских паркова,

–
подручја за одбрану земље и одбране од природних катастрофа.

Подручја
од регионалног значаја:

–
заштићена подручја природе,

–
заштитни појас зоне природног и културног добра,

–
плављена подручја,

–
ерозиона подручја,

–
пограничне и приграничне зоне,

–
зоне сливова малих и средњих акумулација,

–
индустријске зоне у половима развоја региона,

–
зоне робно – трговачких центара,

–
туристичке зоне,

–
коридори регионалне и магистралне инфраструктуре,

–
природне целине,

–
„зелени” – „еколошки коридори”,

–
предеоне целине и простори предеоних целина која захтевају рехабилитацију,

–
подручја са могућношћу контролисаног одлагања отпада,

–
подручја за цивилну заштиту и одбрану од елементарних непогода.

Подручја
од локалног значаја:

–
привредне зоне и комерцијалне зоне,

–
зоне малих и средњих предузећа,

–
комуналне зоне,

–
зоне јавних служби и јавних сервиса,

–
зоне становања,

–
зоне малограничног промета,

–
зоне општег типа.

6.2.3. Критеријуми за
заштиту планског подручја

 

На
основу одредаба члана 6. Закона о стратешкој процени критеријуми су дефинисани по
основу:

А)
Карактеристика Регионалног просторног плана, а нарочито:

1)
значаја Регионалног просторног плана за заштиту животне средине и одрживи развој;

2)
проблема заштите животне средине у Регионалном просторном плану и могућност утицаја
на: 

–
ваздух, 

–
воде,

–
земљиште, 

–
климу, 

–
биљни и животињски свет, 

–
станишта и биодиверзитет, 

–
заштићена природна добра, 

–
становништво и здравље, 

–
градове и друга насеља, 

–
културно-историјску баштину, 

–
инфраструктурне, индустријске и друге објекте, 

–
друге створене вредности;

3)
степен утицаја Регионалног просторног плана на друге планове и програме, укључујући
и оне у различитим хијерархијским структурама;

4)
степен којим се Регионалним просторним планом успоставља оквир за реализацију пројеката
у погледу локације, природе, обима и услова функционисања или у вези са алокацијом
ресурса.

Б)
Карактеристике утицаја, а нарочито:

1)
вероватноћа, интензитет, сложеност, реверзибилност;

2)
временска димензија (трајање, учесталост, понављање);

3)
просторна димензија: 

–
локација, 

–
географска област, 

–
број изложених становника,

–
прекогранична природа утицаја;

4)
кумулативна и синергијска природа утицаја;

5)
ризици по људско здравље и животну средину;

6)
деловање на области од природног, културног и другог значаја: 

–
посебне природне карактеристике, 

–
области или природни предели којима је признат заштићени статус на републичком или
међународном нивоу, 

–
културно-историјска баштина, 

–
густо насељене области, 

–
области са различитим режимима заштите;

7)
деловање на угрожене области: 

–
прекорачени стандарди квалитета животне средине или граничне вредности, 

–
интензивно коришћење земљишта, 

–
постојећи ризици, 

–
смањени капацитет животне средине, 

–
посебно осетљиве и ретке области, 

–
екосистеми, 

–
биљне и животињске врсте.

7. Преглед и оцена постојеће
документације и подлога за израду регионалног просторног плана

 

 

7.1. Просторни и урбанистички
планови

 

За
израду Просторног плана значајни су следећи просторни планови и урбанистички планови:
Просторни план Републике Србије („Службени гласник РС”, број 13/96); Просторни план
подручја Власине („Службени гласник РС”, број 131/04), Просторни план подручја инфраструктурног
коридора Ниш – граница Републике Македоније („Службени гласник РС”, број
77/02); Генерални план коридора далековода 400 кВ Ниш 2 – граница БЈР Македоније
(на територији општина Лесковац, Владичин Хан, Врање, Бујановац и Прешево), као
и општински просторни и урбанистички планови.

7.2. Планско-развојни
документи и основе развоја

 

Планско-развојни
документи значајни за израду Просторног плана су: 

1.
Водопривредна основа Републике Србије 

(„Службени
гласник РС”, број 11/02);

2.
Стратегија привредног развоја Србије до 2010. године (2003); 

3.
Стратегија развоја пољопривреде Србије (2005);

4.
Стратегија смањивања сиромаштва (2005);

5.
Стратегија запошљавања (2005);

6.
Средњорочни програм економског развоја Србије 2003–2008 (2003); 

7.
Национална стратегија управљања отпадом (2003);

8.
Политика научног и технолошког развоја Србије (2003); 

9.
Стратегија и политика трговине Републике Србије (2003);

10.
Стратегија развоја енергетике (2005); 

11.
Интегралан план друштвено-економског развоја југа Србије (2004);

12.
Планови и програми Координационог тела за Југ Србије;

13.
Стратешки, развојни и акциони планови и документи за поједине општине региона, и
др.

7.3. Подаци о становништву,
активности и простору6

 

Основни
извор за демографске податке, за потребе израде Просторног плана, су пописи и други
подаци Републичког завода за статистику (пописи 1948–2002. год.). Извор података
о активностима за ниво општина је, такође, Републички завод за статистику, а недостајући
подаци за ниво насеља обезбедиће се анкетирањем и истраживањем планског подручја.
Посебно треба обезбедити податке о становништву у расејању.

Подаци
о простору, подаци о природним условима могу се преузети из документације планова,
студија, истраживачких кућа, аутора и др., а подаци о створеним условима теренским
истраживањима, уз коришћење документације планова, геодетских података по катастарским
општинама и др.

7.4. Подлоге 

 

За
потребе израде Просторног плана користиће се постојеће употребљиве геодетске подлоге,
као и топографске карте у размери 1:50 000 (ТК 50) и то, следећи листови: 632 Лесковац,
лист 1, лист 2, лист 3 и лист 4 (632-1, 632-2, 632-3 и 632-4), 633 Власотинце, лист
1, лист 2, лист 3 и лист 4 (633-1, 633-2, 633-3 и 633-4), 682 Куманово, лист 1 и
лист 2 (682-1 и 682-2) и 683 Крива Паланка, лист 1 и лист 2 (683-1 и 683-2). Просечна
старост садржаја листова је 19 година, штампаних у боји (7 боја) формата 50 x
70 цм, са приказаном територијом површине по листу око 550 км². Карте су у
аналогном облику и по потреби се може садржај сваког листа скенирати. Истовремено
користиће се карте и у дигиталном облику, као и по могућству аерофото и сателитски
снимци. Републички геодетски завод поседује топографске карте у размери
1:25.000 у дигиталном облику. 

Одредбама
члана 44. Закона о планирању и изградњи, Републички геодетски завод је у обавези
да на захтев достави локалним самоуправама геодетске подлоге одговарајуће размере
(1:1.000, 1:2.500 и 1.5000). Ове подлоге ће се користити за истраживање, анализу
и дефинисање правила коришћења, уређења и заштите планског подручја у грађевинским
и ванграђевинским подручјима. 

Носиоци
израде раније техничке документације (нпр. Институт за водопривреду „Јарослав Черни”
и др.), такође располажу употребљивим подлогама, картама и графичким прилозима за
подручје Регионалног просторног плана.

Слика 3. Сателитски снимак
Региона Јужног поморавља

 



 

 

II. СТРАТЕГИЈА РАЗВОЈА,
КОРИШЋЕЊА, УРЕЂЕЊА И ЗАШТИТЕЖИВОТНЕ СРЕДИНЕ

 

А) СТРАТЕГИЈА

 

1. Увод 

 

Стратегија
регионалног развоја Јужног поморавља заснива се на просторном развоју који представља
синтезу социо-економских и еколошких фактора са циљем да се у наредних двадесетак
година достигне ниво одрживог развоја. Стратегија развоја се између осталог заснива
на потреби убрзаног социо-економског и демографског развоја овог подручја уз уважавање
функција информационог друштва, и развоја европских стандарда и критеријума, који
се заснивају на уравнотеженом и полицентричном развоју, успостављању нових веза
урбано – рурално (град – село), стварање једнаких могућности развоја за све становнике,
етничке и социјалне групе и доступност инфраструктурним системима и јавним службама,
рационално управљање природним и створеним ресурсима, управљање имовином и некретнинама
и заштитом природних вредности и културног наслеђа.

Стратешки
план треба да буде довољно чврст у основним развојним опредељењима у циљу унапређења
социјалне, економске, просторне и насељске структуре и заштите околине али и довољно
флексибилан да омогући развој и хармонизацију нових технологија и савремених форми
партнерства приватног и јавног предузетништва. 

На
регионалном нивоу план обезбеђује општу стратегију а на нивоу општина и насеља представља
основу за преузимање конкретних активности (планови, програми, пројекти и објекти).

Анализом
аналитичке документације и различитих студија која су рађена за ово подручје дефинисани
су статешки циљеви, стратешка определења и приоритети будућег развоја Региона, специфичних
просторних целина и комплекса од виталног значаја за Регион.

1.1. Функције стратегије

 

Прва фазе израде Регионалног просторног плана је Стратегија
развоја планског подручја.

Стратегија развоја планског подручја садржи основне функција
развоја, уређења и заштите простора Јужног поморавља. У стратегији се разрађују:

– основе развоја подручја и уређења простора,

– усклађивање развоја и заштите,

– усклађивање приватних и јавних интереса,

– подлоге за доношење инвестиционих одлука,

– основе за израду различитих модела и сценарија развоја,

– механизми управљања развојем и простором у функцији реализације
општих и посебних циљева,

– полазне основе за израду планова и програма општина и
других субјеката,

– усмеравање развоја система насеља, основне саобраћајне
и друге инфраструктуре,

– заштита животне средине,

– мониторинг.

У оквиру ових опредељења нарочито треба створити основе,
механизме и инструменте за:

1. ревитализацију становништва,

2. рехабилитацију мреже насеља,

3. реструктуирање и развој привреде, посебно индустрије
и формирање кластера,

4. активирање свих туристичких потенцијала и обједињавање
туристичке понуде,

5. усклађивање развоја регионалних инфраструктурних система
и објеката,

6. повезивање локалних инфраструктурних система од значаја
за суседне општине,

7. развој пољопривреде, посебно у брдско планинским подручјима,

8. интегрални приступ заштити животне средине, природних
и културних добара,

9. уравнотеженији развој мреже насеља и функционално повезивање
руралног подручја са секундарним и примарним општинским центрима и регионалним центром,

10. управљање ресурсима, посебно земљиштем.

 

1.2. Садржај Стратегије

 

Полазећи од основних функција Стратегија садржи: 

– интерпретацију резултата анализе постојеће документације
за планско подручје;

– резултате урађених експертиза по различитим областима
– анализа стања дефинисање проблема и критеријуми за решавање проблема;

– потенцијали и ограничења планског подручја по појединим
областима (становништво, насеља, јавне службе, привредни развој, природни ресурси,
регионална и комунална инфраструктура – саобраћај, енергетика, водопривреда, телекомуникације,
туризам и природно и културно наслеђе, заштита животне средине, управљање отпадом,
мониторинг);

– у складу са идентификованим потенцијалима и дефинисаним
конфликтима и ограничењима формулишу се општи и посебни циљеви развоја, уређења
и заштите, укупно за подручје по областима и општинама;

– варијанте развоја према сценаријима са различитим нивоима,
динамиком, етапностима (прва етапа 2010, друга етапа 2016. и трећа етапа 2021) и
инструментима за превазилажење идентификованих проблема и ограничења и критеријум
за избор оптималне планске варијанте;

– предлог основних правила коришћења, уређења, заштите и
развоја планског подручја по областима и општинама; 

– други елементи од значаја за израду просторног плана.

 

2. Циљеви развоја, коришћења и уређења планског
подручја

 

Полазне
основе Стратегије регионалног развоја и заштите су општи, посебни циљеви и специфични
циљеви.

Дефинисање
циљева, задатака, приоритета и механизама и инструмената имплементације просторног
развоја и организације и уређења простора спада у најважније аспекте регионалне
и просторно планске науке, технике и политике. За потребе овог рада употребљен је
метод „дрво релевантности” као полазна основа за анализу, селекцију и формулисање
циљева, као полазних основа, који ће се разрадом Стратегије преточити у задатке
и приоритете.

Графикон 4. Дрво релевантности
циљева

 

 



 

 

Полазећи
од приложеног Графикона 4. ближе су дефинисани општи и посебни циљеви.

2.1. Општи циљеви

 

У
опште циљеве спадају:

1.
уравнотежен друштвено-економски развој и искорењивање сиромаштва – посебно подстицање
развоја економских заосталих подручја и центара, уз изградњу, обнављање и одржавање
инфраструктуре. Диспропорције између развијених подручја Србије и Јужног поморавља
данас износе 11:1, а до 2021. године треба да се сведу на однос 3:1. Укључивање
Региона у развојне токове Србије, југоистока Балкана и међународне;

2.
демографска обнова – подстицањем раста природног прираштаја и стварањем услова да
се не само заустави одлив становништва већ и да се становништво из дијаспоре врати;

3.
унапређење квалитета живота – стварање услова за оживљавање природног прираштаја,
повратак становништва, запошљавање, побољшање услова становања, бољу доступност
различитим јавним сервисима и бољу интегрисаност становништва у развојне процесе;

4.
одговорно управљање природним ресурсима и заштита околине – смањење конфликата посебно,
између тражње за природним ресурсима (земљишта, воде, предеоних целина и сл.) и
њиховог очувања, као и сређивање катастра и земљишних књига;

5.
рационално коришћење земљишта – заштита пољопривредног и шумског земљишта од непланског
и нерационалног ширења грађевинских површина, онемогућавање бесправне изградње,
очување инфраструктурних коридора, и коришћење њихових компаративних предности за
развој индустријских комплекса и индустријских паркова и сл.;

6.
омогућити региону и општинама да управљају ресурсима и имовином и убирају природне
и створене ренте. Зауставити одливање природних и створених ренти – са подручја
региона и општинама омогућити да управљају својом имовином и да економске ренте
инвестирају у сопствени друштвено-економски развој.

2.2. Посебни циљеви

 

2.2.1. Посебни циљеви
просторног развоја и организације

 

1.
Урбани центри – постизање вишег нивоа урбанитета развојних центара – Лесковца и
Врања и њиховим прерастањем у регионалне полове раста. Центри, као што су Бујановац,
Прешево, Трговиште, Лебане, Босилеград, Медвеђа, Власотинце, Бојник и други треба
да постану „инкубатори” развоја;

2.
Рурална подручја – побољшање у целини економских, социјалних, културних и еколошких
услова, као и изградња инфраструктурних и пратећих садржаја. Посебна пажња обратиће
се на изражене разлике које постоје између подручја у непосредној околини највећих
центара, Лесковца и Врања, и периферних и пограничних делова региона (Медвеђа, Бујановац,
Прешево, Црна Трава, Босилеград и Трговиште). Такође, треба имати у виду специфичне
функције руралних подручја у погледу очувања природних вредности и управљања;

3.
Гранична подручја – координација са суседним државама (пограничним подручјима),
као и сарадња на изградњи заједничких инфраструктурних система и заштите животне
средине за Црну Траву, Босилеград и Трговиште;

4.
Брдско планинска подручја – дефинисање политике просторног развоја заштите и управљања
са циљем обављања значајне еколошке, социјалне и пољопривредне функције и у складу
са природним ресурсима;

5.
Етнички мешовита подручја – подстицање социо-економског развоја и регионалне интеграције
у Прешеву, Бујановцу, Босилеграду и Медвеђи.

2.2.2. Специфични циљеви
развоја и управљања развојем

 

 

1.
Изградњом институционалног оквира за управљање целокупним социо-економским развојем
Региона, омогућити формирање планерских, менаџерских и других институција;

2.
Завршетак процеса транзиције локалних економских система, кроз приватизацију, реструктурирање
и стечај, а нарочито у индустрији, туризму и пољопривреди;

3.
Уградња тржишног механизма у обављању јавних делатности и промоција приватно-јавних
и цивилних партнерстава, тако да се оствари трошковна ефикасност у управљању овим
институцијама;

4.
Диференцијација постојеће привредне структуре и њена будуђа специјализација према
расположивим људским, привредним и социјалним ресурсима;

5.
Успостављање развојне хијерархије мреже насеља на регионалном и локалном нивоу
(I ранг Лесковац и Врање, II ранг општински центри, III ранг центри нижег ранга);

6.
Управљање комуналним развојем свих урбаних целина организованих у посебне општине.

***

 

 

Напред наведене циљеве треба проверити, разрадити и конкретизовати
у складу са специфичностима, било да су у питању поједине активности, функције или
подручја.

 

3. Стратешка опредељења
развоја, уређења и заштите планског подручја

 

 

3.1. Природни услови
и ресурси

 

Основно стратешко опредељење ка одрживом управљању природним
ресурсима у региону Јужног поморавља је обезбеђење повољних техничко-технолошких,
финансијских и еколошких решења за њихово коришћење, управљање и заштиту.

Природни услови и ресурси (геоморфолошки, водни, минералне
сировине и др.) Региона су разноврсни и омогућују развој бројних делатности (пољопривреда,
шумарство, лов, риболов, водопривреда, рударство и енергетика и др.) који уз адекватне
мере заштите не угрожавају животну средину, а могу да допринесу повећању запослености
и равномернијем развоју подручја. 

Стратешки правци коришћења природних ресурса, по најзначајнијим
елементима природне средине, су следећи: 

 

 

– ГЕОМОРФОЛОШКЕ КАРАКТЕРИСТИКЕ 

 

Табела 32. Стратешка
опредељења коришћења геоморфолошких потенцијала

 



 

 

–
ВОДНИ РЕСУРСИ – речни токови, језера (природна и акумулације), геотермалне воде,
минералне и термоминералне воде;

Табела 33. Стратешка опредељења коришћења акумулација

 



 

Табела 34. Стратешка
определења коришћења минералних, термоминералних и геотермалних ресурса

 



 

 

 

–
МИНЕРАЛНЕ СИРОВИНЕ – металичне и неметаличне

Табела 35. Стратешка
опредељења коришћења минералних сировина

 





 

 

3.2. Политика грађевинског
земљишта

 

3.2.1. Грађевинско земљиште
и земљишна политика

 

Развој
и уређење грађевинског земљишта је део политике развоја градова и насеља, а која
треба да представља део укупне развојне политике земље и региона. Како развој у
целини представља политику мобилизације приватних и јавних ресурса у циљу општег
привредног развоја, тако и развој грађевинског земљишта као репродуктивна активност
треба да представља основну компоненту развоја локалних самуоправа. Социо-економска
ефикасност употребе грађевинског земљишта у фази транзиције значи напуштање административних
и увођење тржишних облика управљања земљиштем као ограниченим ресурсом.

Да
би грађевинско земљиште одбацило очекиване друштвене, економске и финансијске ефекте,
неопходно је да буде изложено тржишту. Основни услов за капитализацију грађевинског
земљишта и укупне имовине (некретнине) су сређени катастри непокретности и права:
физички, власнички и вредносни. Право приватне својине не значи да је држава – локална
самоуправа „неутрална” у погледу начина и форми коришћења грађевинског земљишта,
који је идеалан облик за формирање разних монопола и неоправданог приватног присвајања
друштвених и положајних ренти.

Из
наведних разлога управљање грађевинским земљиштем ће се након увођења тржишних механизама
одвијати преко одређених механизама и инструмената.

1)
Механизми обухватају:

–
изградњу регионалне и комуналне инфраструктуре,

–
контролу претварања пољопривредног у грађевинско земљиште,

–
изузимање или под одређеним условима остављање увећане вредности земљишта (рента),

–
партнерство јавног и приватног сектора,

–
ажурирање и сређивање катастра;

2)
Инструменти обухватају:

–
планерске (зонинг, дозволе и сагласности итд.),

–
пореске (опорезовање: имовине, прихода од имовине, опорезивање градилишних парцела,
неактивираних локација итд.),

–
тржишне (куповина земљишта, лизинг, размена, закуп и продаја),

–
финансијске (субвенције, дотације, обвезнице итд.),

–
административне (експропрIIјација, право прече куповине, земљишни фондови, регулисање
цена итд.).

Полазећи
од механизама и инструмената Регион Јужног поморавља и појединачне локалне самоуправе
треба да предузму активности које представљају логистику њихове реализације:

–
извршити ажурирање катастра,

–
убрзати процедуру издавања одобрења за изградњу и сагласности,

–
дефинисати јавно и остало грађевинско земљиште,

–
евидентирати све облике бесправне изградње,

–
евидентирати муниципалну (општинску) имовину,

–
регистровати појавне облике увећане вредности грађевинског земљишта и његово приватно
присвајање као незарађене дохотке,

–
трагати за механизмима успостављања партнерства јавног и приватног сектора,

–
спречавати претварање пољопривредног у грађевинско земљиште, посебно у заштитним
појасевима инфраструктурних коридора,

–
заштитити вредне пределе и културна добра,

–
заштитити животну средину.

3.2.2. Коефицијенти коришћења
земљишта

 

Коефицијенти
коришћења земљишта за различите, пре свега урбане намене стандардизовани на основу
европских и светских искустава, треба да покажу да ли је и до које мере грађевинско
земљиште рационално и ефикасно коришћено у градовима и насељима на југу Србије.
Резерве пољопривредног и шумског земљишта представљају ограничен природни и економски
ресурс. Отуда је веома важно успоставити одговарајући оптимални однос између пољопривредног
и шумског земљишта, са једне и грађевинског земљишта, са друге стране.

За
разлику од бруто и нето густине који представљају параметре за билансирање земљишта
укупно и по наменама за урбано подручје, кеофицијенти коришћења земљишта су полазна
основа за билансирање земљишта за урбане потребе по појединим насељима и на нивоу
региона.

С
тим у вези дају се основне препоруке у погледу коришћења земљишта за урбане потребе.

 

Табела 36. Стратешка
определења у погледу коефицијената коришћења земљишта за урбане потребе

 

 



 

***

 

У
зависности од величине, функција и структуре градова и насеља треба извршити проверу
намене и коришћење простора и дати оцену до које мере је постојећа намена релевантна
за смештај пројектованих функција и садржаја.

3.3. Становништво, социјални
ресурси и становање

 

Стратешко
опредељење будућег регионалног развоја је ревитализација становништва на подручју
целог региона. 

Основне
претпоставке за демографску ревитализацију у наредном периоду су интензивирање инвестиционе
активности у подручје Региона Јужног Поморавља, ослањањем на регионалну развојну
стратегију која значи стратешко опредељење на развој малих градова, градова средње
величине и сеоских и пограничних подручја. 

Реализације
ових претпоставки омогућиле би утицај и на демографска кретања, јер би створили
услове за:

–
повећање природног прираштаја на ниво који је био између 1981. и 1991 (око
15.000), што значи два пута већи у односу на период 1991–2002;

–
заустављање великог одлива становништва, односно свођења миграционог салда на 0
и повратак становништва које живи и ради у иностранству;

–
планска улагања у изразито неразвијена подручја која су и највише захваћена депопулацијом
(Бојник, Црна Трава, Медвеђа, Босилеград, Сурдулица, Трговиште) како би се зауставио
негативан тренд и повећао број становника, са тежњом да се демографски раст две
развијеније општине Врања и Лесковца, са два највећа центра, задржи на постојећем
нивоу или уз евентуално минималан раст;

–
подизање нивоа квалитета живота у неразвијеним подручјима (Трговиште, Лебане, Бојник,
Босилеград, Бујановац, Медвеђа и др.), кроз отварање радних места, побољшања доступности
образовним, здравственим, социјалним и културним садржајима, као и унапређењем комуналних
и стамбених услова;

–
боље коришћење изграђеног стамбеног фонда на великом делу сеоског подручја захваћеног
депопулацијом;

–
усклађивање мреже средњешколских, виших и високих установа са потребема нове привредне
структуре и нових информационих технологија (информатика, пољопривреда – еко производња,
МСП – предузетништво и менаџмент, туризам – еко усллуге, шумарство – животна средина
и др.);

–
развој стручних и научних установа и сарадња са институцијама из окружења у складу
са захтевом модернизације и специјализације привредне структуре (виноградарство,
воћарство, сточарство, повтарство, цвећарство и др.).

Табела 37. Стратешка
демографска опредељења – раст и размештај становништва

 

 



 

***

 

За
процес повратка дијаспоре или њено активније ангажовања у будућем развоју Региона
потребно је да се направи посебан, целовит, програм сарадње од стране регионалних
и локалних органа. Програм би представљао основу за дефинисање задатака за различите
субјекте на подручју Региона, преко којих би се створили услови за развијање сарадње
са дијаспором.

Графикон 5. Анализа стамбеног
фонда

 



 

 

Анализа
стамбеног фонда (графикон 4) заснива се на подацима пописа „Становништво и станови”
и анкетама о условима становања, рушењу и реконструкцији, потребном земљишту и новој
изградњи.

Резултате
добијене по основу примене овог модела треба спрегнути са моделом приказаним на
графикону 5, који је сложенији по карактеру и структури јер обухвата детаљнију анализу
и пројекцију становништва и домаћинстава; анализу потреба и тражње за становима
различите величине (м² и број соба), цене изградње станова, цене експлоатације
и уопште трошкове становања у коресподенцији са трошковима живота (издаци за стан
у оквиру укупних издатака), кредите, хипотеке и сл., као и потребно земљиште и трошкове
припремања и опремања локација за различите облике становања.

***

 

 

Модели
су приложени као илустрација а обрађивачи могу одабрати и тестирати и друге моделе
који на оптималан начин могу одговорити задатим циљевима и приоритетима.

Графикон 6. Модел пројекција
становништва и станова

 



 

3.4. Привреда

 

Привреда
Југа Србије пролази кроз много теже облике транзиционог шока него други делови Републике.
Регионални просторни план као интегрални дугорочни документ треба да омогући и нови
регулаторни оквир за стварање критичне масе знања, развијања финансијског тржишта
и охрабрење инвеститорима да предузимају ризичне подухвате. Положајне ренте које
нуди Коридор Х и еколошки услови у оквиру бањских и брдско-планинских подручја увелико
ће утицати на смањење евентуалних ризика, тим пре, што здрава животна средина постаје
све значајнији фактор за многе делатности.

Полазећи
од тога, стратегија ка одрживом привредном развоју заснива се на коришћењу свих
ресурса који треба да обезбеде веће запошљавање, равномернији регионални развој
и заштиту животне средине као кључне проблеме региона. У том смислу, постављају
се неколико стратешких опредељења.

Прво
стратешко опредељење је промена будуће привредне структуре кроз:

–
Реструктуирање постојеће привреде кроз процес приватизације и отварање нових МСП.
У наредном периоду реално је очекивати нестајање друштвених предузећа и на основу
њих формирање великих холдинг компанија и акционарских друштава; 

–
Специјализацију привредне структуре – од примарне фазе до фазе финализације производа
на основу одрживог коришћења природног потенцијала (производња и прерада пољопривредних
производа, шумарства и прераде дрвета, прераде биља, шумских плодова, хидроекономије,
туризма и специјализованих видова туристичке понуде као што су бањски, лечилишни,
еко, зимски и др. туризам); на основу постојећих капацитета – новог асортимана производа;
на основу нових технолошких унапређења и др.; 

–
Развој услужног сектора – од услуга највишег нивоа (информатички, пословни, банкарски,
финансијски, инжењерски, консалтинг и др.), преко услуга приватно – јавног партнерства,
до услуга који задовољавају свакодневне потребе становништва и других корисника
простора.

Друго
стратешко опредељење односи се на стратегију финансирања која треба да се заснива
на обухватању и активирању целокупног економског потенцијала региона – јавног, приватног
и личног, односно формалног и неформалног финансијског потенцијала. Процењује се
да би у структури финансијског потенцијала формални сектор учествовао са око
25% до 30% (локална средства, средства Републике и др.), а да се највећи потенцијал
налази у неформалном делу (сиво тржиште, дознаке из иностранства, штедња „у кући”).7


 

На
основу валоризације потенцијала региона, стратешки развојни правци и носиоци развоја
од изразитог значаја на повећање запослености и раст друштвеног производа издвајају
се: 

–
прехрамбена индустрија,

–
туризам и угоститељство,

–
занатство,

–
приватне услуге,

–
биоиндустрија,

–
хемијска индустрија,

–
фармацеутска индустрија,

–
саобраћај и везе,

–
пољопривредна производња,

–
шумарство и дрвна индустрија,

–
метална и машинска индустрија,

–
грађевинарство,

–
трговина,

–
јавне услуге, и

–
текстилна индустрија.

Из
претходног произилази следеће стратешко опредељење – формирање кластера (из сродних
и различитих делатности, стручних институција, банкарско – финансијских институција,
носиоца информатичких и технолошких унапређења и др.) у циљу јачања конкурентности
привреде Региона. 

 

Графикон 7. Модел кластера
индустрије

 



 

 

Услове
за формирање кластера на подручју региона имају делатности које могу да допринесу
афирмацији еко производње и еко услуга, на еколошко здравом подручју, у сарадњи
са пратећим институцијама:

–
пољопривреда (сточарство, воћарство, виноградарство итд.),

–
индустрија (прехрамбена, хемијска и др.),

–
туризам (здравствени, сеоски, комерцијални и др.),

–
здравствено лечилишне институције,

–
стручни заводи и институти,

–
финансијске институције (банке, осигурање, штедионице и задруге – стамбене, снабдевачке


и
др.),

–
прометне институције (трговинске, угоститељске, складишта и др.),

–
сајам.

 

Графикон 8. Модел могућег
кластера пољопривреде у Региону

 



 

Само уз целовито активирање економског односно финансијског
потенцијала региона и коришћење „кноњ хоњ” (кроз процес приватизације, техничко-технолошко
унапређење, ширење информационих и других високих технологија) економија региона
се може поставити на здраве основе које би на крају планског периода значиле да
регион може да оствари високу стопу раста националног дохотка (између 8% до
10%) што би омогућило да просечни национални доходак по становнику на крају планског
периода износи између 2.500 и 3.000 евра, изразито високу стопу раста улагања односно
по становнику између 500 и 920 евра, да се стопа запослености значајно увећа (између
3% и 3,5%), односно да се на подручју региона отвори између 70.000 и 80.000 нових
радних места, што би уједно значило далеко бољу искоришћеност радног потенцијала
(између 50% и 55%)8

Табела 38. Стратешка
опредељења развијености Региона9

 



 

 

Подршка
напред наведеним пројекцијама су потенцијали везани за: 

–
Могућност формирања индустријских паркова дуж најзначајнијих инфраструктурних коридора
(Коридор X) који омогућују друмски, железнички превоз, снабдевање електричном енергијом
и гасом итд.;

–
Интензивирање туристичког развоја коришћењем геотермалних потенцијала, коришћењем
еколошких предности овог региона и геосаобраћајног положаја овог региона, посебно
након изградње саобраћајне инфраструктуре у Коридору X, као и због близине међународног
аеродорма „Цар Константин” у Нишу;

–
Потпуније искоришћење пољопривредног потенцијала – интензивирањем примарне производње,
прераде и пласмана, посебно еко прехрамбених производа, као и повезивањем са туристичком
привредом, нарочито на афирмацији еко и сеоског туризма.

***

 

 

Кластер
се обликује тако што се у региону региструју сва предузећа и њихове везе и односи
међусобно и посебно са службама за маркетинг, јавним и другим услугама, финансијским
услугама и банкама, осигурањем, саобраћајем, складиштима и трговином на велико.
Суштина анализе је да се успоставе критичне везе и односи и да се установе да ли
и која ограничења постоје у процесу кретања роба и услуга у оквиру кластера, јер
је неопходно да нормално функционишу све везе и односи између основних носиоца кластера
– услуге, банке, осигурање, саобраћај и др.

3.5. Инфраструктура

 

Модернизацијом и усклађивањем инфраструктурних система ствара
се претпоставка за равномернији развој и економску интеграцију Региона са окружењем.


Основни циљ дугорочног развоја, коришћења и уређења простора
Региона односи се на утврђивању и сагледавање развоја и оптималног размештаја инфраструктурних
система (саобраћајног, телекомуникационог, енергетског, гасоводног) имајући у виду
просторно-функционалне целине и потребу економске и социјалне ревитализације Региона.


Стратешки правци развоја и размештаја појединих инфраструктурних
система односе се на следећа опредељења у појединим инфраструктурним системима.

 

3.5.1. Саобраћајна инфраструктура

 

Друмска мрежа и објекти

 

Изградња
аутопута Е-75, који представља окосницу Трансевропског пута на правцу север-југ
је од највећег значаја за повезивање овог Региона са окружењем, са примарном функцијом
саобраћајнице великог капацитета и високог нивоа саобраћајне услуге за задовољење
очекиваних саобраћајних токова, и секундарном функцијом да обезбеди непосредни подстицај
за развој подручја и саобраћајно повезивање насеља на овом подручју, посебно залеђа
богатим ресурсима,

Изградња
полуаутопута Црна Трава–Лесковац–Приштина, који би преко Приштине и Подгорице повезао
ово подручје са Јадранским морем,

Унапређење,
рехабилитација и доградња магистралних путева М-9 Пирот–Власотинце–Лесковац–Лебане–Медвеђа–Приштина
и М – 1.13 Предејане–Сурдулица–Стрезимировац, као и М-25 од Бујановца и Прешева
ка Косовском Поморављу.

Унапређење
регионалне мреже путева у Региону, посебно у недовољно развијеним и пограничним
подручјима, како би се већина насеља повезала са магистралним путевима, 

Изградња
нових и рехабилитација постојећих саобраћајница осталих категорија, чиме би се насеља,
а поготову у брдско-планинским подручјима и насеља која представљају окосницу убрзаног
развоја овог подручја, најбрже повезали са аутопутем, 

Формирање
интегралних робно-транспортних центара у нодалним тачкама,

Изградња
одговарајућих пратећих садржаја, како функционалних тако и за кориснике путева,
а посебно центара за редовно одржавање саобраћајница, опремљених потребном механизацијом
и опремом (на аутопуту, полуатопутевима и магистралним путевима).

Железнички саобраћај

 

Изградња
у коридору 10 двоколосечне и електрифициране пруге са брзинама до 200 км/х., Е-85,
као дела Паневропске мреже пруга за велике брзине која повезује Европу са Блиским
и Далеким истоком.

Модернизација
и изградња пруге Е-85, која својим техничким и другим елементима задовољава европске
стандарде, омогућиће брзи транспорт роба и путника и интензивни развој подручја
Региона, посебно за делатности које производе масован терет за даљинске транспорте
(пољопривреда, шумарство, индустрија). 

Ваздушни
саобраћај

Достизање
регионалне функције у ваздушном саобраћају кроз:

–
доградњу и модернизацију постојећих спортских аеродрома у Лесковцу и Врању, 

–
изградњу новог аеродрома и хелиодрома на подручју туристичке регије Власина, и

–
коришћења погодности близине међународног аеродрома „Цар Константин” у Нишу. 

Водни саобраћај

 

Израда
студије оправданости изградње канала Морава–Вардар, као дела европског пловног система,

Развој
саобраћаја на унутрашњим пловним путевима (језерима) у туристичке сврхе.

Гранични прелази

 

Изградња
више граничних прелаза (према Бугарској и Македонији), који треба да допринесу интензивирању
међуграничне сарадње – привредне, трговинске, заштитарске, туристичке, културне
и др.

Графикон 9. Саобраћајни
модел

 



 

3.5.2. Телекомуникације

 

Увођење савременог телекомуникационог система изградњом
оптичких каблова на свим магистралним правцима, како би се застарели технолошки
системи заменили новим технологијама и увели у месне мреже тј. до сваког корисника
на овом подручју. Мрежа телефонских централа (ГАТЦ Лесковац и ГАТЦ Врање, чворне
централе дуж коридора Е-75 и крајње централе) ствара претпоставку за формирање широкопојасне
дигиталне мреже интегрисаних услуга које омогућавају: 

– повећање ТТ капацитета терминалног и транзитног међународног
саобраћаја, 

– могућност прикључка за све привредне субјекте и установе,
а нарочито у туристичким и брдско-планинским подручјима, 

– јефтинију и бржу везу у локалној и даљинској телекомуникацији,

– замену дотрајале опреме и приступ Интернету сваком насељу.

Изградња базних станица за потребе мобилне телефоније омогућиће
везу у периферним брдско – планинским насељима и ретко насељеним подручјима – погодним
за развој туризма.

 

3.5.3. Енергетска инфраструтктура

 

Гасоводна мрежа

 

Изградња
новог магистралног гасовода РГ-11 Ниш–Лесковац–Врање–Бујановац–Прешево, деонице
РГ 11-01, РГ 11-02 и РГ 11-03 са могућношћу повезивања са системом БЈР Македоније,
дужине 166 км, који би омогућио снабдевање већих центара на овом правцу (Лесковац,
Врање),

Обезбеђење
коридора за изградњу магистралних гасовода правцем исток–запад, деонице МГ-11, МГ-9
за Власотинце и МГ за Сурдулицу чиме би се створила могућност снабдевања наведених
центара, 

Изградњом
гасовода, као најјефтинијег енергента омогућило би се интензивирање производње
(индустрије, пољопривреде, комуналне привреде) и задовољење потребе становништва
за оваквом врстом енергената, а посебно побољшање животне средине,

Изградња
гасовода је једна од битних претпоставки за равномернији развој овог подручја и
могућност повезивања са суседним регионима и државама (са Бугарском и Црном Гором).

Електроенергетика

 

Изградња
400 кВ далековода Ниш–Лесковац–Врање–граница БЈР Македонија, са краком Врање–ТЕ
„Косово Б” и трафостаницама 400–110 кВ у Лесковцу и Врању. 

Изградњом
овог далековода обезбедиће се сигурније напајање мреже 110 кВ на подручју целе Јужне
Србије и превазилажење проблема недостатка основне преносне мреже и потребних објеката
до свих насеља на овом подручју. 

Табела 39. Значај планираних
стратешких инфраструктурних система

 



 

Табела 40. Стратешка
опредељења развоја инфраструктурних система

 



 

 

3.6. Заштита животне
средине

 

Стратегија
заштите животне средине (ваздуха, воде, земљишта, ретких биљних и животињских врста,
људског здравља) полази од стратешких опредељења спречавања емисије штетних гасовитих
материја, неконтролисаног испуштања отпадних вода, неконтролисаног одлагања чврстог
и течног отпада, неконтролисаног утицаја јонизујућег и нејонизујућег зрачења, буке
и вибрација и људске активности.

 

Стратешке
активности на заштити животне средине полазе од следећих активности: санација, едукација,
превенција, надзор и мониторинг.

 

Табела 41. Стратешка
опредељења у заштити животне средине

 

 









 

За испитивање међусобног односа активности у простору и
њиховог утицаја на животну средину, погодан је модел профила урбане околине, с обзиром
да обухвата све аспекте утицаја, као и мера које је потребно предузети.

Графикон 10. Модел профила
урбане околине

 

 



 

 

 

3.7. Мрежа насеља и јавне
службе

 

Полазећи
од фактора који утичу на урбанизацију и развој мреже насеља (демографски, економски,
социјални, техничко-технолошки, саобраћајно-комуникациони, еколошки и други), основно
стратешко опредељење је препород мреже насеља Јужноморавског региона. Ова стратегија
заснива се на стратешким развојним опредељењима појединачних фактора и међусобном
утицају наведених фактора на развој мреже насеља у планском периоду.

Досадашња
сазнања о потенцијалима и могућностима које пружају за развој показују да Регион
располаже реалним условима да се негативне тенденције демографских, економских,
социјалних, техничко технолошких, саобраћајно-комуникационих и других фактора не
само зауставе већ крену позитивним узлазним трендовима. Стратегија препорода мреже
насеља Региона заснива се следећим факторима и њиховој мећусобној повезаности и
условљености: 

демографски
– заустављање емиграционих кретања, повратак становништва, пре свега оног дела који
живи и ради у иностранству, пораст стопе природног прираштаја до стопе која ће обезбедити
нормалну репродукцију становништва; 

економски
– бржи развој приватизације (уз услов благовременог отклањања одређених негативних
ефеката приватизације), рационализације и аутоматизације у секундарном сектору праћен
развојем МСП; ревитализација примарног сектора, пре свега пољопривреде кроз већа
улагања у реструктурирање примарне производње, производњу „здраве хране” и боље
повезивање са прерађивачким капацитетима, као и стимулисање пољопривредних домаћинстава
на укрупњивање поседа; интензиван развој терцијарног сектора искоришћавањем шанси
које пружа Коридор 10, а посебно разноврсног туристичког потенцијала (бањског, сеоског,
зимског и др.);

социјално-еколошки
– како квалитет живота постаје све значајнији фактор локације становања и рада одрећене
компаративне предности Региона (бањске, еколошке и др.) могу доћи до пуног изражаја
уз благовремено предузмање акција (маркентишких, едукативних. Постицајних и других)
на стварању потребног амбијента;

саобраћајно-комуникациони
– европски инфраструктурни коридори, посебно саобраћајни Коридор 10 и гасоводни
Бугарска – Ниш, стварају бројне претпоставке за развој и различите врсте уштеда
(времена, средстава, енергије), потом телекомуникационе, које својом доступношћу
свим становницима Региона отварају нове могућности за стицање знања, приступ информацијама
и промени односа места становања и места рада.

Стратешка
опредељења указују на потребу формирања хијерархије система центара и мреже насеља,
и то:

В
ранга – регионални/окружни центри: Лесковац и Врање, 

IV
ранга – постојећи и (нови) општински центри: Сурдулица, Власотинце, Владичин Хан,
Бујановац, Прешево, Медвеђа, Лебане, Бојник, Трговиште, Босилеград, Црна Трава
(Вучје, Грделица, Врањска Бања, Бујановачка Бања, Сијаринска Бања, Власина и др.)


III
ранга – центри заједница насеља

II
ранга – села

I
ранга – засеоци

Истовремено,
стратегија одрживог развоја мреже центара подразумева успостављање локалне привредне
структуре и услужног сектора која одговара потенцијалу сваког развојног центра и
његовом окружењу, што значи опредељење за:

–
центре V ранга (Лесковац и Врање) – развој ових центара као инкубаторе локалног,
окружног и регионалног развоја, са претежном оријентацијом на информацијско-комуникационе
и образовно-истраживачке услужне делатности, развој високо специјализоване индустрије
(„енаблинг тецхнологy”);

–
центре IV ранга (општински центри) – развој са доминацијом индустријске и пољопривредне
оријентације, посебно МСП и туризма у туристичким центрима, здравствених и лечилишних
услуга у бањским центрима;

–
центре III ранга (центри заједница насеља) – развој претежно оријентисан на примарну
производњу и индустријску прераду везану за локални потенцијал и услуга у сеоском
туризму;

–
села II ранга – развој примарне производње;

–
засеоци И ранга – развој примарне производње. 

Графикон 11. Могући нови
модел мреже насеља (према Кристалеру)

 



 

Стратегија
организације и управљање мрежом насеља и јавних служби заснива се на успостављању
територијалне организације у чијој основи лежи потреба ефикасније комуникације локалне
самоуправе и грађана и њиховом интересном организовању и успостављању развојне хијерархије
мреже насеља на регионалном и локалном нивоу. У том смислу, дају се одређене препоруке
у погледу опремљености (финансијским установама, организацијама, јавним службама,
комуналном инфраструктуром и др.).

Табела 42. Стратешка
опредељења урбане опремљености према гравитационом систему центара

 





 

***

 

 

Развој
комуналних делатности захтева велика улагања. Чињеница да ове инвестиције имају
дуг период активирања и повраћаја уложених средстава са једне стране, као и да улагања
у развој, пре свега треба обављати на бази средстава из цена комуналних услуга,
с друге стране увек су потребна велика прединвестирања. Зато је неопходно истражити
економску исплативост ових улагања. Један од модела на основу којих је могуће проверити
исплативост улагања је модел прага развоја, који се јавља у два вида: 1) поједностављен
модел минимизирања инвестиционих трошкова и много чешће као 2) модел инвестиционих
прагова занован на анализи трошкова и ефеката (цост/бенефит). Модел треба да се
заснива на анализи разних ограничења која настају у развоју града, као што су топографска,
инвестициона, намена површина и сл. У процесу развоја ова ограничења могу бити савладана
одређеном сумом инвестиција које се преко основних и оперативних трошкова увећавају
по основу пораста новог становништва. Модел се заснива на економској теорији, посебно
на концепту сталних и променљивих торшкова (теорија предузећа) и на основу сарадње
економиста и просторних планера у процесу израде плана. Модел прага је погодан за
сагледавање обима и структуре инвестиција да се савладају „баријере” које су узроковале
опадање становништва појединих насеља (Црна Трава, Босилеград, Трговиште, Бојник)
или економске и техничке баријере насеља које су дошле у фазу стагнације и назадовања.
Путем модела прага у комбинацији са анализама трошкова и користи испитује се економска
ефикасност урбаног развоја, укључујући и насеља. Економска ефикасност зависи од
просторних, техничких и економских услова града, насеља и региона у целини. Погодни
услови одражавају се на мање инвестиционе и оперативне (експлатационе трошкове),
регионалне и комуналне инфраструкутре и других јавних делатности (градске и насељске)
и повећање ефикасности урбаног развоја. Просторни фактори испољавају се преко конфигурације
земљиште (градилишних парцела) и погодности водоснабдевања. Конфигурација градилишних
парцела утиче на инвестиционе и експлоатационе трошкове изградње инсталација и објеката
водовода, канализације, топловода и гаса (ПТТ и енергетика припадају националним
системима). Насеља и градови са повољном конфигурацијом терена имају могућност да
пре достигну оптимални капацитет. Технички и економски фактори утичу на урбану ефикасност
преко густина становништва и настањености, величине стана и спратности зграда, доходака
домаћинстава и трошкова становања и издатака на разне облике комуницирања (место
становања и место рада нпр.).

Графикон 12. Поједностављен модел прага развоја

 



 

 

Графикон 13. Модел прага
развоја

 



 

С тим у вези треба дефинисати одређене ставове (механизме
и инструменте) за управљање токовима (са аспекта динамичких и комплексних екосистема),
дефинисати критичне тачке (прагове) развоја – водовод, енергија, саобраћај, отпад
итд.; подешавање техничких и административних мера у циљу постизања одрживог развоја;
управљање појединих подсистема као што су саобраћај и друга инфраструктура, природа,
земљиште, становање, привреда, финансије итд. 

 

4. Приоритети развоја, уређења и заштите планског
подручја

 

У
складу са стратешким циљевима и опредељењима дефинисани су најважнији приоритети,
који представљају оквир за развој, уређење и заштиту простора региона Јужног поморавља.

 

4.1. Приоритети у примарној
производњи и преради

 

Пољопривреда

 

–
обнова примарне производње (посебно сточарства, вођарства и виноградсарства, и доградња
већ постојећих техничко-технолошких линија, како у примарној производњи тако и у
области прераде пољопривредних производа;

–
унапређење пољопривредне производње: трансформација пољопривреде – од малих пољопривредних
произвођача ка тржишно оријентисаним произвођачима путем повећања поседа, увођење
профитабилнијих култура, смањење хемијског загађивања и сл.;

–
унапређење тржишног механизма: реструктурирање постојеће, традиционалне, у одрживу
и модерну тржишну пољопривреду и прерађивачку прехрамбену индустрију, заснованој
на информацијама и ефикасној дистрибуцији;

–
унапређење квалификационе структуре и пренос специјалних знања: стварање услова
новим генерацијама пољопривредника за увођење нових производа и омогућавање прилагођавања
тржишним захтевима, пренос знања, сарадња међу пољопривредним институтима, размене
искустава и др.;

–
побољшање пољопривредне инфраструктуре: побољшање и изградња иригационих система,
путева, начин коришћења природних ресурса – земљишта, вода, и шума за развој одрживе
пољопривреде.

Шумарство

–
дугорочно газдовање шумама – интензивирати пошумљавање и спроводити веђу контролу
експлоатације;

–
искоришћавање природних и еколошких предности региона у развоју – сакупљање лековитог
биља и шумских плодова (печурке, глог, боровница, жир, и храстова кора) – посебно
са еколошких подручја (брежуљкасто-брдски и брдско-планински предели, стимулисање
производње лековитог биља на ораничним површинама, формирати центре за сакупљање
лековитог биља и центре за прераду, дораду и паковање и маркетиншку обраду са екознаком;

Минералне
сировине

–
експлоатација металичних сировина – стварање услова за истраживање резерви молибдена
и евентуалну експлоатацију;

–
експлоатација неметаличних сировина – стварање услова и организовање истражних активности
руде зеолита, кварца, бентонита, фелдспата, каолина и туфова, мермерног оникса,
као и фосфата

–
Активирање локалних каменолома у функцији изградње путне мреже с циљем смањења транспортних
трошкова.

4.2. Приоритети у развоју
људских ресурса – становништва, социјалних ресурса и становања

 

– оживљавање природног прираштаја и регенерација становништва
– стварање услова за повратак одсељених;

– искорењивање сиромаштва и унапређење друштвено – економске
основе: борба против сиромаштва, стварање услова да дијаспора инвестира у подручје;

– обучавање и виши ниво образовања: усклађивање образовања
са актуелним потребама привреде, модернизовање система образовања, увођење кратких
образовних семинара, посебно за водеће кадрове;

– реинтеграција и флексибилност: интеграција дела становништва
без посла и економских миграната кроз отварање „радних” клубова, посредовање у запошљавању
младих људи, подршка за превођење „сиве” економије у легалне токове и сл.;

– побољшање услова за „маргиналне” групе, као што су хендикепирани,
мањинске популације (албанска, ромска, бугарска и друге), стари људи, недовољно
образовани, жене и др.;

– подршка самозапошљавању: стварање повољних услова у руралним
подручјима за „самозапошљавање”, преоријентацијом и преквалификацијом;

– стамбена изградња: за младе брачне парове и младе стручњаке.

 

4.3. Приоритети у индустри
и развоју малих и средњих предузећа

 

–
реструктуирање и ревитализација индустрије, посебно традиционалних грана (текстилна,
дрвна, кожна и сл.)

–
привлачење инвеститора – стварање услова за привлачење домаћих и страних инвеститора,
а у првом реду инвеститора из расејања;

–
потпора новим и постојећим индустријским предузећима, која ће заменити предузећа
која су престала са радом или су смањили активност, кроз мала и средња предузећа;


–
развој предузетничког духа као услова за развој привредних активности: школовање,
програми за младе, организовање сусрета са успешним предузетницима;

–
атрактивна пословна и друштвена клима за домаће и стране инвеститоре: формирање
регионалног тржишта за директне контакте са потенцијалним инвеститорима, организовање
регионалних сајмова, смањење инвестиционих трошкова и боља понуда услуга, стварање
брендова, и сл.;

–
унапређење квалификационе структуре и ефикасан пренос неопходних знања: перманентно
образовање у циљу стицања нових знања и вештина у свим привредним делатностима и
јавним услугама;

–
унапређење економске инфраструктуре: изградња модерних индустријских зона са посебним
услугама и одговарајућим маркетингом, убрзана изградња и модернизација коридора
X (аутопут, железница, далековод), који добро повезује север-југ, а за интегралну
пословну комуникацију побољшање путева који повезују запад-исток;

–
одговарајући инструменти за финансијску потпору: успостављање регионалних гарантних
и развојних фондова, микрокредитних линија, система субвенционирања, ажурирање катастра,
земљишних књига и других евиденција.

4.4. Приоритети у развоју
инфраструктуре 

 

–
економске и социјалне

–
унапређење економске инфраструктуре: развој путне мреже, локалних и регионалних
путева, телекомуникационе мреже, посебно фиксне телефоније, енергетске, водне и
канализационе инфраструктуре, као и одржавање инфраструктурних система и управљање
отпадом;

–
унапређење социјалне инфраструктуре: заштита и унапређење историјског и културног
наслеђа у функцији туризма, као на пример, Царичин град, музеји у Лесковцу и Врању,
Прохор Пчињски, као и унапређење заштите животне средине – предузимање превентивних
и репресивних мера уз строгу контролу и примену међународних стандарда.

4.5. Приоритети у развоју
туризма

 

–
побољшање атрактивности региона као туристичке дестинације:10
валоризација и промоција регионалних специфичности, препознатљивих за домаће и стране
туристе. Посебне шансе имају бањски, етно и сеоски туризам;

–
унапређење образовања: подизање квалитета услуга, гостољубивост, знање страних језика,
развој различитих сревиса и сл.;

–
пружање одговарајућих погодности инвеститорима: посебне погодности се односе на
инвеститоре из дијаспоре да улажу средства у туристичке објекте, бањске и друге
туристичке центре;

–
унапређење туристичке привреде: формирање регионалних туристичких организација,
приватизација постојећих туристичких предузећа у циљу инвестирања у побољшање атрактивности
Власине, Царичиног Града, Сијаринске и Врањске бање, као и нова понуда од интереса
за домаће и стране туристе.

4.6.
Приоритети у заштити животне средине

–
Заштита ваздуха, воде и земљишта – стварање услова за превенцију и заштиту ваздуха,
воде и земљишта.

–
Идентификација угрожених и хазардних подручја – израда катастра свих врста загађивача,
успостављање система мерења

–
Израда и усвајање локалних еколошких акционих планова

–
Доношење локалних прописа за санацију и превенцију

5. Структурни модел пројекције
развоја са оценом инвестиционих средстава

 

5.1. Модел регионалног
и просторног развоја

 

Развој
и структуру Региона – укупно и појединих његових општина, обликоваће активирање
компаративних предности које ће се испољити преко улагања у поједине производне
и пратеће делатности. Врста делатности, број радних места, квалитет живота и квалитет
животне средине определиће нивое развијености сваке општине и региона у целини.


Стварање
услова за запошљавање и квалитетно живљење постаје примаран циљ регионалног просторног
развоја. Отварање радних места у реструктурираним и новим капацитетима омогућиће
веће стопе запослености и пораст личних и доходака домаћинстава и на основу тога
повећање платежно способне тражње, што ће имати позитивне последице на обнову постојећег
и изградњу новог стамбеног фонда, изградњу комуналних капацитета и пратећих функција
становања, комерцијалних услуга (свакодневне, периодичне и специјалне потрошње),
са одређеним последицама на коришћење грађевинског земљишта. Ове промене одвијају
се под утицајем све већег напретка технологије, примене резултата научних сазнања,
развоја менаџмента и маркетинга, а што ће захтевати и нове додатне напоре да се
постојећа и нова радна снага убрзано адаптира и кроз додатна образовања – доквалификација,
преквалификација и перманентно образовање укључују се у овај процес.

Предност
једних макро и микро локација над другима, као пожељних средина за производњу и
запошљавање у Јужном поморављу увелико зависи од расположивих ресурса, који поред
рада, капитала, сировина и земљишта обухватају и квалитет животне средине, као све
доминантнијег фактора.

Приложени
модел представља полазну основу за неопходне структурне промене и формирање нове
квантитативно и квалитативно развијеније регионалне и просторне структуре Јужног
Поморавља и његових општина.

 

Графикон 14. Модел регионалног
развоја

 



 

 

Теорија економске базе, је метод анализе урбаног раста,
познат у науци и као теорија експорта, јер развој таквих активности зависи од тражње
која долази са тржишта изван граница датог града. Извозно оријентисане активности
града формирају егзогени сектор, док се активности које претежно, па и сасвим, пласирају
своје производе и услуге на тржишту града, дефинишу као ендогене или услужне. Достигнути
ниво привреде представља вредност укупне производње и услуга оба градска сектора,
односно:

 

Т = Е + С

 

Где
„Т” изражава укупни обим запослености или дохотка урбаног подручја, „Е” обим запослености
или доходак извозног или базног сектора, а „С” доходак или запосленост услужног
(небазног) сектора. Базни сектор пласира робе и услуге на друга тржишта и на тај
начин омогућава прилив новчаних средстава у град. Раст базног сектора генерише услов
за раст запослености и дохотка у небазном сектору града.

Сваки
град, у зависности од своје привредне структуре, има одговарајуће пропорције између
базне (експортне) и небазне делатности. На пример, ако у граду од 80.000 становника
сваки четврти ради у базном сектору, формира се однос 1:4 (базни:небазни). Ако је
на 1 у базном запослено 1,5 лица у услужном, тада се формирају следеће пропорције:

1.
однос између базног (извозног), и небазног (услужног) сектора износи 1:1,5;

2.
однос између базне и укупне запослености 1:2,5;

3.
однос укупне запослености и урбаног становништва 1:4;

4.
однос базне (извозне) запослености и укупног становништва 1:10.

Помоћу
установљених пропорција и коефицијената могуће је пратити и контролисати привредне
токове и послове запошљавања. На пример, јавила се потреба да се у граду запосли
1.000 нових радника у базним делатностима (величина домаћинства износи 4 лица).
Тада се у пракси јављају следеће пропорције, као што је показано у колони број
2 табеле бр. 41. Стање у колони број 2 је неуравнотежено , јер пораст од 1.000 запоослених
у базним делатностима и њихових 4.000 породица утицаће на пораст тражње за робама
и услугама која неће моћи ефикасно бити задовољена, уколико се задржи стари однос
из колоне број 1, само 12.000 запослених у небазним делатностима. Уважавајући равнотежно
стање из колоне 1, доћи ће до 1.500 нових запослених у небазним делатностима, односно
до повећања од 6.000 нових становника. На нивоу од 90.000 становника успоставља
се ново равнотежно стање. Сличне пропорције се јављају у случају опадања запослених
и становништва. Пропорције и коефицијенте треба схватити динамички, зато што нове
технолошке промене, специјализација, пораст продуктивности и ефикасности привређивања
утичу на промене коефицијената и пропорција. Ове промене неопходно је стално пратити
и благовремено кориговати.

Табела 43. Модел економске
базе

 

 



 

5.2. Стратегија израде
регионалног просторног плана

 

Метод
стратешког (акционог) планирања повезан је са структурним променама, наменама површина,
имплементацијом и факторима доношења одлука. Предност овог метода је у међусобном
повезивању планирања, акција и имплементације. Стратешко планирање захтева нормативно,
аналитичко, футуристичко и стратешко промишљање. Метод се састоји од аналитичких
техника које се условно деле на методе анализе и дефинисање циљева и методи израде
и вредновања планских алтернатива, плана у целини (регион) и његових компоненти
(планови по општинама и насељима). Метод обухвата и управљачке факторе преко којих
планери (друштво) усмеравају промене у жељеном правцу. За овај метод је важно да
се благоврамено сагледају сви фактори и да се анализама створи простор за „маневрисање”.
Управљачки аспект у просторном планирању подразумева да се благовремено изуче и
бројни етички, филозофски, и политички чиниоци са којима се могу планери сукобити
у поступку израде плана.

Према
моделу који је приказан на Графикону 15., израда стратегије регионалног просторног
плана изводи се у 3 међусобно повезане фазе: 

Прва
фаза обухвата прелиминарне анализе стања, дефинисање проблема, ограничења, потенцијала
и циљева. Односи се на целовито испитивање просторних потенцијала у урбаним и руралним
подручјима, могућност унапређења изграђених подручја, антиципирање демографских,
социјалних и економских структурних промена укупно и по појединим општинама (насељима)
у наредних 20-ак година;

Друга
фаза обухвата израду Стратегије, вредновање и формулисање плана. Стратегија се ради
у варијантама у зависности од потреба, могућности, потенцијала и трендова који су
изведени из анализа и експертиза. Варијанте се вреднују са аспекта економске изводљивости
и социјалне прихватљивости;

Трећа
фаза се односи на имплементацију, укључујући мониторинг и израду програма реализације
(Уговор о имплементацији). 

Графикон 15. Процес израде
стратегије Регионалног просторног плана

 



 

5.3. Прелиминарна процена
индикативних улагања

 

5.3.1. Претпоставке развоја

 

Приликом
сагледавања развоја Региона у планском периоду пошло се од следећих претпоставки:

1.
Завршавање процеса приватизације, односно напуштање државне и друштвене својине;

2.
Стварање савременог пословног амбијента и уклањање административних ограничења,
пре свега у просторном и урбанистичком планирању, грађењу, јачању децентрализације
и управљању имовином;

3.
Привлачења „гринфилд” (на ледини) инвестиција, као и директних инвестиција на бази
изградње бизнис паркова (са изграђеном инфраструкутром);

4.
Јачања међугенерацијске и унутар регионалне, међурегионалне и међуграничне сарадње;

5.
Реформе образовања, могућности преквалификације и доквалификације кадрова и јачање
урбаног и регионалног менаџмента;

6.
Развој инфраструктуре да би се искористиле компаративне предности транзитног положаја
Југа Србије;

7.
Стварања услова за функционисање тржишта капитала и некретнина (катастар, планирање
и сл.), тржишта рада и тржишта предузећа;

8.
Стварање услова за издавање хартија од вредности, посебно обвезница који могу да
издају градови, односно локалне самоуправе за уређење земљишта и изградњу комуналне
инфраструкутре,

9.
Сузбијање монопола и неоправданог богаћења кроз присвајање различитих облика економских
ренти које нису у функцији развоја, инвестирања и отварања нових радних места.

5.3.2. Основни елементи
и карактеристике индикативног буџета

 

За
обрачун оријентационе суме инвестиција, које треба да буду уложене у развој Региона,
коришћени су подаци и процене о националном дохотку, штедњи (формалној и неформалној),
запослености, радном контигенту, пројектованим структурним променама итд.. Такође,
коришћене су експертизе и планови који су рађени за потребе развоја југа Србије
и програми развоја Лесковца, Сурдулице и других општина. Полазећи од општих и посебних
циљева и сазнања из напред наведених материјала дошло се до закључка да је Јужном
поморављу неопходан бржи пораст дохотка на једног становника, виши ниво запослености,
смањење неједнакости у расподели дохотка, а нарочито диверзификација привредне структуре.
Уважена је чињеница ограничености домаће акумулације, па се отуда у пројекцијама
рачунало на превођење неформалних у формалне финансијске токове, као и на инострана
улагања, помоћи и донације.

Полазећи
од расположивих информација урађене су 2 оријентационе варијанте инвестиционих улагања
до краја планског периода, а на основу њих кумулативна улагања, односно сва годишња
улагања у планском периоду. 

Структура
улагања у развој појединих сектора за плански период заснована су на пројекцијама
(варијанта И и варијанта II) с једне стране, и дефинисаним приоритетима, с друге
стране.

Кумулативна
улагања, према варијанти И за период 2003-2021. године процењују се на око
1.856.314.000 еура или у просеку годишње око 103.128.550 еура, а према варијанти
II на око 3.500.000.000 еура, или у просеку годишње око 195.000.000 еура. 

Око
трећина од укупних средстава треба да се усмери у развој привреде и малих и средњих
предузећа, потом по обиму пројектованих средстава је пољопривреда и рурални развој
(око 27%), следе улагања у развој инфраструктуре (око 18%), људских ресурса (око
13%) и туризам (око 9%).

Табела 44. Процена обима
и структуре улагања у еврима11

 

 





 

 

***

 

 

Полазећи
од претходних анализа, обрађивачи током израде Плана треба, између осталог, нарочито
да истраже и дефинишу: 1) подручја (општине) које су у фази економске депресије
и демографског пражњења; 2) подручја у којима постоје економске, стамбене, инфраструктурне,
пољопривредне, туристичке и друге могућности за динамичан развој; 3) подручја у
којим су просторна и организациона ограничења за развој минимална; 4) ефекте на
развој екстраполацијом трендова; и на основу тога 5) оптималну регионалну структуру.
Искуства земаља и регија које су користиле овај и сличне методе израде стратешких
регионалних просторних планова показују да се уобичајено испољи 50 и више репрезентативних
стратегија за тестирање.

Поред
претходно наведених, у Стратегији је пожељно да се провере, тестирају и разраде
модели просторног размештаја и локација:

–
Модел развоја пограничних, трансграничних подручја и центара

–
Модел развоја брдско планинских подручја и њихових села и засеока

–
Модел развоја туристичких подручја и посебно бања

–
Модел ревитализације села и пољопривреде

–
Модел реконструкције урбаних подручја, пре свега оних са бесправном градњом и запуштеним
комуналним развојем

–
Модел ревитализације регионалне саобраћајне и комуналне инфраструкутре,

–
Модел индустријских паркова

–
Модел управљања земљиштем, имовином и некретнинама у целини (сређивање катастра)

–
Модел инструмената земљишне политике

–
Модел управљања градским насељима

–
Модел управљања заштитом животне средине

–
Модел сарадње јавног и приватног сектора – укупно и по појединим областима (индустрија,
становање, туризам итд.)

–
Модел савремених механизма и инструмената имплементације планова и пројеката.

Б) АНАЛИТИЧКО-ДОКУМЕНТАЦИОНА
ОСНОВА

 

 

1. Извод из планских
докумената

 

За
потребе израде Аналитичко-документационе основе Регионалног просторног плана општина
Јужног поморавља потребно је припремити изводе из планских докумената, и то: Просторног
плана Републике Србије („Службени гласник РС”, број 13/96); Просторног плана подручја
Власине („Службени гласник РС”, број 131/04), Просторног плана подручја инфраструктурног
коридора Ниш – граница Републике Македоније („Службени гласник РС”, број
77/02); и др.

2. Оцена стања и тенденције
у развоју, 

организацији, уређењу,
коришћењу и заштити простора (општа и секторска оцена)

 

Регион
Јужног поморавља спада у групу неразвијених подручја, пограничних (демографски испражњених
и са неповољном старосном структуром становништва) и друштвено – економски недовољно
интегрисан у простор Републике. 

Између
бројних ограничења посебно треба истражити:

1.
природна ограничења

1.1.
геолошки и геоморфолошки услови и ограничења

1.2.
климатски услови

2.
социо-економска ограничења

2.1.
демографско пражњење подручја

2.2.
ниска стопа прираштаја становништва

2.3.
висок проценат заступљености старог становништва

2.4.
незапосленост и недостатак кадрова

2.5.
сиромаштво

2.6.
негативни ефекти приватизације12 

3. саобраћајна и друга
инфраструктурна ограничења

 

3.1.
неравномерна покривеност подручја

3.2.
затвореност подручја

4.
просторно-функционална ограничења

4.1.
неразвијена мрежа насеља

4.2.
смањена доступност и повезаност.

3.
Биланс простора

Основна
намена укупног простора

–
пољопривредно земљиште

–
шумско 

–
водно

–
грађевинско

–
остало

Стање
грађевинског земљишта и његово коришћење

–
однос јавног и осталог (у складу са Законом)

–
однос градског грађевинског земљишта у грађевинском подручју и грађевинског земљишта
ван грађевинског подручја

–
коришћење грађевинског земљишта (становање, привреда/индустрија, саобраћај, зеленило
и др.)

–
однос према коришћењу грађевинског земљишта (густина насељености, густина становања,
коефицијент коришћења, степен изграђености и др.)

Резиме

–
Биланси пољопривредног земљишта – укупно и по наменама

–
Биланси шумског земљишта – укупно и по наменама

–
Биланси грађевинског земљишта (јавно и остало) – укупно и по наменама

–
Остало земљиште.

4. Садржај аналитичко-документационе
основе

 

 

Аналитичко-документациона основа Регионалног просторног
плана општина Јужног поморавља садржи:

– Извод из планских докумената вишег реда; 

– Изводе из планских докумената суседних подручја; 

– Списак документације коришћене за израду планског документа
(планска, техничка, развојна и др.); 

– Извод из коришћене документације; 

– Елаборате по појединим областима на основу којих је урађена
синтеза;

– Образложење циљева, планских решења и смерница за спровођење
планског документа; 

– Тематске карте и друге графичке прилоге; 

– Посебне услове и захтеве надлежних органа; 

– Мишљења надлежних министарстава и других организација;

– Извештај о извршеној стручној контроли планског документа;


– Извештај о извршеном јавном увиду о планском документу;
и

– Другу документацију која је од значаја за израду планског
документа.

Аналитичко-документациона основа Просторног плана, поред
наведених елемената, треба да садржи и: изводе из дугорочних стратегија, програма
и планова који се односе на доминантну намену, функцију или активност у планском
подручју; анализу и оцену развоја активности на планском подручју и њен утицај на
животну средину и природна и културна добра, као и на одвијање других активности
у простору; расположивост и услове одрживог коришћења простора и другу документацију
која је од значаја за израду планског документа.

Посебан део Аналитичко-документационе основе Просторног
плана представљаће Извештај о стратешкој процени утицаја на животну средину.

 

III. РЕГИОНАЛНИ ПРОСТОРНИ
ПЛАН ОПШТИНА ЈУЖНОГ ПОМОРАВЉА – ПРЕДЛОГ

 

 

1. Садржај предлога регионалног
просторног плана

 

–
Опис границе подручја просторног плана;

–
Обавезе, услови и смернице из планских докумената вишег реда, овог и суседних подручја;

–
Скраћени приказ постојећег стања (природни ресурси, становништво, мрежа и функције
насеља, рурална подручја, привредне делатности, услужне делатности и јавне службе,
саобраћај и инфраструктурни системи, животна средина, природна и културна добра
итд.);

–
Ограничења и потенцијали подручја просторног плана;

–
Општи и посебни циљеви;

–
Циљеви развоја по појединим областима;

–
Коришћење и заштита природних ресурса;

–
Развој и уређење мреже насеља;

–
Просторни развој пограничних и приграничних подручја;

–
Просторни развој и уређење руралних подручја;

–
Просторни развој и размештај привредних делатности;

–
Просторни развој и размештај услужних делатности и јавних служби;

–
Просторни развој, размештај и коришћење инфраструктурних система;

–
Заштита животне средине;

–
Заштита природних и културних добара;

–
Коришћење и уређење простора од интереса за одбрану земље и заштиту од елементарних
непогода.

–
Имплементација Регионалног просторног плана општина Јужног поморавља до 2021. године

–
Листа приоритетних активности за имплементацију просторног плана;

–
Учесници у имплементацији просторног плана;

–
Мере и инструменти за имплементацију просторног плана;

–
Уговор о имплементацији просторног плана.

2. Финансијска средства
и рокови потребни 

за израду регионалног
просторног плана

 

 

2.1. Процењена финансијска
средства за израду регионалног просторног плана

 

За
потребе Програма израде Просторног плана извршена је прелиминарна процена минималних
потребних финансијских средстава. Процена је извршена на основу: 

Одлуке
Управног одбора Инжењерске коморе Србије број 342/1-13 од 29. јануара 2004. године
о минималним ценама за израду регионалних просторних планова;

Допунских
критеријума за обрачун цена за неразвијена и демографски испражњења подручја.13

 

 

ПРОЦЕЊЕНА
МИНИМАЛНА СРЕДСТВА ЗА ИЗРАДУ ПЛАНА износе 14.875.000,00 дин. Средства су обезбеђена
Законом о буџету Републике Србије за 2006. годину.

Према
основним фазама израде Просторног плана даје се следећи распоред процењених средстава:

Табела 45. Процена финансијских
средстава потребних за израду Просторног плана

 

 

 





 

 

 

2.2. Рокови израде регионалног
просторног плана

 

Израда и доношење Регионалног просторног плана, одвијаће
се по следећој динамици:

1. Стратегија развоја планског подручја

– Израда радне верзије Стратегије развоја планског подручја

Рок: 5 месеци

– Стручна контрола Стратегије развоја планског подручја
и усаглашавање ставова локалне самоуправе и корисника простора

Рок: 15 дана

– Израда финалне верзије Стратегије развоја планског подручја

Рок: 15 дана

2. Предлог просторног плана

– Израда радне верзије предлога Регионалног просторног плана

Рок: 4 месеца

– Стручна контрола радне верзије предлога Регионалног просторног
плана

Рок: 15 дана

– Израда финалне верзије предлога Регионалног просторног
плана

Рок: 15 дана

– Обављање јавног увида

Рок: 1 месец

– Финална редакција Регионалног просторног плана

Рок: 15 дана

– Доношење Просторног плана

Рок: 15 дана

Укупан рок за израду Просторног плана у свим фазама планиран
је на 13 месеци.

Од тога, рок за израду Стратегије развоја планског подручја
и Предлога Просторног плана планиран је на 9 месеци, а рок за процедуру стручне
контроле, јавног увида, финалне редакције и доношења Просторног плана је 4 месеца.

 

3. Усвајање регионалног просторног плана и овера
рефералних карата

 

Регионални просторни план општина Јужног поморавља доноси
Влада. Регионални просторни план садржи:

1. Текстуални део

 

I. Полазне основе

1.
Опис границе подручја просторног плана;

2.
Обавезе, услове и смернице из планских докумената вишег реда, овог и суседних подручја;

3.
Скраћени приказ постојећег стања (природни ресурси, становништво, мрежа и функције
насеља, рурална подручја, привредне делатности, услужне делатности и јавне службе,
саобраћај и инфраструктурни системи, животна средина, природна и културна добра
итд.); 

4.
Ограничења и потенцијали подручја просторног плана.

II. Циљеви просторног
развоја

1.
Општи и посебни циљеви;

2.
Циљеви развоја по појединим областима.

III. Правила коришћења,
уређења и заштите планског подручја

1.
Коришћење и заштита природних ресурса;

2.
Развој и уређење мреже насеља;

3.
Просторни развој пограничних и приграничних подручја;

4.
Просторни развој и уређење руралних подручја;

5.
Просторни развој и размештај привредних делатности;

6.
Просторни развој и размештај услужних делатности и јавних служби;

7.
Просторни развој, размештај и коришћење инфраструктурних система;

8.
Заштита животне средине;

9.
Заштита природних и културних добара;

10.
Коришћење и уређење простора од интереса за одбрану земље и заштиту од елементарних
непогода.

ИВ. Имплементација просторног
плана

 

1. Имплементација Регионалног просторног плана општина Јужног
поморавља до 2021. године

1.1.
Етапност

1.1.1.
Прва етапа до 2010. године

1.1.2.
Друга етапа до 2016. године

1.1.3.
Трећа етапа до 2021. године 

1.2.
Мере и инструменти

 

 

2.
Имплементација Прве етапе (до 2010. године) Регионалног просторног плана општина
Јужног Поморавља

2.1.
Листа приоритетних активности за имплементацију просторног плана;

2.2.
Учесници у имплементацији просторног плана;

2.3.
Мере и инструменти за имплементацију просторног плана;

2.4.
Уговор о имплементацији просторног плана.

2. Графички део

 

Графички део просторног плана садржаће рефералне карте у
размери 1:100.000, и то:

1. Реферална карта бр. 1

Намена простора;

2. Реферална карта бр. 2

Мрежа насеља, функција, јавних служби и инфраструктурних
система;

3. Реферална карта бр. 3

Природни ресурси и рурална подручја, заштита животне средине
и природних и културних добара.

 

 

4. Закључивање уговора
о имплементацији

 

Сагласно
одредбама члана 31. Закона о планирању и изградњи саставни део Регионалног просторног
плана представља Уговор о имплементацији. Неопходно је покренути питање имплементације
плана још у најранијој фази – дефинисању циљева и стратешких опредељења. Саставни
део Уговора о имплементацији биће Биланс приоритета и Биланс средстава.

4.1.
Биланс приоритета биће разрађен према обавезама појединих носиоца који ће обухватити
приоритете дефинисане плановима, програмима, пројектима и објектима, и

4.2.
Биланс средстава обухватиће обавезе по основу дефинисаних приоритета односно по
плановима, програмима, пројектима и објектима.

Уговор
о имплементацији садржи нарочито обавезе потписника у погледу услова за приступ
одговарајућим фондовима, према специфицираним планским решењима и мерама, као и
динамику и начин обезбеђивања средстава за њихову реализацију.

Уговор
о имплементацији закључују по усвајању Регионалног просторног плана, учесници у
реализацији за период од 4 године (прва етапа – до 2010. године).

 

IV. ИНСТИТУЦИОНАЛНА И
ФИНАНСИЈСКА ПОДРШКА ЗА РЕАЛИЗАЦИЈУ РЕГИОНАЛНОГ ПРОСТОРНОГ ПЛАНА

 

1. Институционална подршка

 

У
складу са ставовима Просторног плана Републике Србије, (поглавље ВII. Примена и
спровођење Просторног плана, потпоглавље 6. Институционална и информатичка подршка
Просторном плану), неопходно је за подручје Јужног поморавља формирати регионалну
институцију која би преузела одговорност да управља развојем и уређењем простора
у целини и према етапама имплементације и створи претпоставке за трајни мониторинг
истраживања, континуелног планирања и имплементацију одрживог развоја.

2. Финансијска подршка

 

За потребе реализације
Регионалног просторног плана неопходно је створити финансијске и друге инструменте
за реализацију планских решења, посебно за реализацију приоритета у првој етапи,
а потом и за реализацију планских решења у другој и трећој етапи спровођења плана.
У саставу Уговора о имплементацији који се закључује за први четворогодишњи период
биће дефинисане обавезе потписника у погледу услова за приступ одговарајућим фондовима
(према специфицираним планским решењима и мерама), као и динамику и начин обезбеђивања
средстава за њихову реализацију. 

У току реализовања Регионалног
просторног плана по етапама, а посебно по завршетку сваке етапе потребно је преиспитати
динамику реализације и по потреби приступити ревизији пројектованих финансијских
биланса.

У том смислу неоходно
је исказати финансијске билансе за реализацију Регионалног просторног плана према
планским решењима и изворима – локална финансијска средства, средства Републике
Србије, средства из наменских фондова за подручје Јужног поморавља (домаћи и међународни).

 

 

__________________________________________________________

1
„НУТС” је номенклатура статистичких територијалних јединица по стандардима ЕУ. По
најновијој подели НУТС 1 има од 3 до 7 милиона становника, односно карактер федералне
јединице, НУТС 2 има од 800.000 до 3 милиона становника, НУТС 3 има од 150.000 до
800.000 становника, док су подручја испод 150.000 становника означена као локалне
административне јединице. 

2
Ибидем

3
Према Стратегија одрживог развоја општине Лесковац, Фонд за развој општине Лесковац,
Лесковац, октобар, 2002. године

4
Подаци за Србију дати су за све коридорске правце ТЕМ путева, без АП Косово и Метохија

5
Правила коришћења, уређења и заштите планског подручја треба графички представити
у оквиру рефералних карата Регионалног просторног плана.

6
Републичка агенција за просторно планирање је у сарадњи са Републичким заводом за
статистику и Републичким геодетским заводом обезбедила одговарајуће статистичке
и податке из катастра за подручје Јужног поморавља (Пчињски и Јабланички управни
округ). 

7
Стратегија одрживог развоја општине Лесковац, Фонд за развој општине Лесковац, Лесковац,
октобар 2002. године

8
Консултовани материјали: Интегратед Аппроацх фор Социо – Ецономиц Девелопмент оф
Соутхерн Сербиа (Јабланица анд Пциња), ЕУ Фундед Пројецт Манагед бy тхе ЕАР, Лесковац,
фебруар 2005.

Стратегија одрживог развоја
општине Лесковац, Фонд за развој општине Лесковац, Лесковац, октобар 2002. године
Индикативни буџет општине Сурдулица, Сурдулица 2005 године. 

 

9
На основу пројектованог раста инвестиција израчуната су кумулативна улагања за цео
плански период и приказана у тачки 5. подтачка 5.3.2.

10
Значајне регионалне туристичке манифестације су Власинско лето – Сурдулица, Вински
Бал – Власотинце, Роштиљијада – Лесковац

11
У току израде плана неопходно је проверити процењена улагања

12 
Ови
негативни ефекти се између осталог манифестују куповином и затварањем предузећа.
Из досадашњег праћења примене прописа о приватизацији у пракси се уочава низ негативних
појава које у суштини доводе у питање циљ приватизације. Изменом и прилагођавањем
прописа из ове области у складу са стандардима ЕУ могуће је отклонити узроке ових
негативних појава.

13
Подручја Пчињског и Јабланичког управног округа спадају у неразвијена и у великом
делу демографски испражњена подручја Републике Србије. Индикатори развијености на
основу статистичких података показују да простор региона Јужног поморавља има само
1/3 развијености у односу на републички просек, са просечном густином насељености
76 ст./км². Истовремено, за планско подручје Републичка агенција за просторно
планирање је прибавила одговарајуће статистичке податке (за период 1948–2002. г.)
и податке из катастра на нивоу катастарских општина (грађевинско, пољопривредно,
шумско и остало земљиште). Поред тога, за подручје плана су усвојени или су у процедури
израде плански документи (нпр. Власина, коридор X, акумулације Кључ и др.). Из тих
разлога, извршен је одговарајући дисконт у процени средстава за израду Регионалног
просторног плана