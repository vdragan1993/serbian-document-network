На
основу члана 24. став 2. Закона о планирању и изградњи („Службени гласник РС”, број
47/03) и члана 9. став 5. Закона о стратешкој процени утицаја на животну средину
(„Службени гласник РС”, број 135/04),

Влада,
на предлог Републичке агенције за просторно планирање, доноси 
 

ОДЛУКУ

о изради Просторног плана
подручја посебне намене слива акумулације „Кључ”

„Службени гласник
РС“, број 
6 
 од
23. јануара 2006.
 

1.
Приступа се изради Просторног плана подручја посебне намене слива акумулације „Кључ”
(у даљем тексту: Просторни план).

2.
Циљ доношења Просторног плана је утврђивање дугорочне концепције организације, уређења,
заштите и коришћења сливног подручја акумулације Кључ на реци Шуманки; рационално
коришћење и очување природних ресурса; заштита и унапређење животне средине, природних
и непокретних културних добара; валоризација комплементарних погодности подручја
за развој; просторни, саобраћајни, привредни и други облици интеграције подручја
са окружењем.

3.
Просторним планом обухваћено је сливно подручје реке Шуманке, које чине делови територије
општина Лесковац, Лебане и Медвеђа, и то: на територији општине Лесковац целе катастарске
општине Барје, Гагинце, Мелово, Оруглица и Равни Дел; на територији општине Лебане
целе катастарске општине Бувце, Гргуровце, Дрводељ, Клајић, Липовица, Пороштица,
Радевце и Рафуна; на територији општине Медвеђа целе катастарске општине Горња Лапаштица,
Ђулекаре и Маровац.

Подручје
Просторног плана дато је на графичком приказу, који је одштампан уз ову одлуку и
чини њен саставни део.

4.
Концепција Просторног плана биће заснована на студијској, просторно-планској и урбанистичкој
документацији, као и на резултатима досадашњих истраживања у области планирања и
заштите животне средине. 

5.
Носилац израде Просторног плана је Републичка агенција за просторно планирање. 

Носилац
израде Просторног плана дужан је да обезбеди прибављање мишљења, услова и сагласности
надлежних органа и организација прописаних законом, као и да осигура сарадњу и усаглашавање
ставова са свим релевантним субјектима планирања.

6.
Министарства, посебне организације, јавна предузећа и установе надлежне за послове
заштите природе, заштите споменика културе, саобраћаја и телекомуникација, пољопривреде,
шумарства и водопривреде, енергетике и други заинтересовани органи и организације,
доставиће у року од 30 дана од дана ступања на снагу ове одлуке све расположиве
податке, услове и документацију из делокруга свога рада носиоцу израде Просторног
плана.

7.
Рок за израду Просторног плана је десет месеци од дана ступања на снагу ове одлуке.

8.
Средства за израду Просторног плана обезбедиће Републичка агенција за просторно
планирање. 

9.
Предлог Просторног плана биће изложен на јавни увид у трајању од 30 дана у зградама
скупштина општина Лесковац, Лебане и Медвеђа.

10.
Програм за израду Просторног плана и Одлука о изради стратешке процене утицаја на
животну средину Просторног плана одштампани су уз ову одлуку и чине њен саставни
део.

11.
Ова одлука ступа на снагу осмог дана од дана објављивања у „Службеном гласнику Републике
Србије”.
 

05 број 350-8217/2005

У Београду 29. децембра 2005. године


Влада

Потпредседник,


Мирољуб Лабус, с.р.

 

ПРОГРАМ 

ЗА ИЗРАДУ ПРОСТОРНОГ
ПЛАНА ПОДРУЧЈА ПОСЕБНЕ НАМЕНЕ СЛИВА АКУМУЛАЦИЈЕ „КЉУЧ”

 

I. ПРОГРАМСКЕ ОСНОВЕ

 1. Уводне напомене

 Просторним планом Републике Србије и Водопривредном основом
Републике Србије утврђена је дугорочна стратегија водоснабдевања Републике, која
се заснива на формирању више регионалних система за водоснабдевање који се ослањају
на акумулационе просторе површинских вода и заштићена изворишта подземних вода.
Акумулација „Кључ” на реци Шуманки предвиђена је за реализацију као акумулација
највишег ранга, која нема алтернативу са аспекта функције уређења вода у горњем
делу слива Јужне Мораве. 

Програм израде Просторног плана подручја посебне намене
слива акумулације „Кључ” (у даљем тексту: Програм), припремила је Републичка агенција
за просторно планирање.

Програм је урађен у складу са одредбама члана 25. Закона
о планирању и изградњи („Службени гласник РС”, број 47/2003) и чл. 29. и 30. Правилника
о садржини и изради планских докумената („Службени гласник РС”, број 60/2003).

Министарство за капиталне инвестиције и општина Лебане у
току 2005. године иницирале су израду Програма у циљу стварања планског основа за
реализацију акумулације „Кључ”.

Програм полази од претпоставке да су у складу са одредбама
чл. 100. и 101. Закона о планирању и изградњи (у даљем тексту: Закон) приликом израде
и ревизије техничке документације (Идејно решење комплексног коришћења вода реке
Шуманке, ревидовани Идејни пројекат – брана и акумулација „Кључ” и ревидовани Главни
пројекат И фазе бране и акумулације „Кључ”) урађене претходна, односно студија оправданости,
и на тај начин испуњени су услови одредаба члана 19. Закона. 

Предмет Програма је израда Просторног плана подручја посебне
намене слива акумулације „Кључ”.

Програм се ради са циљем да се: 

– утврде основна питања која ће се разматрати и решавати
Просторним планом;

– одреде прелиминарне границе Просторног плана;

– поставе оквирни садржај Просторног плана подручја посебне
намене;

– дефинише предмет, циљ, метод, организација и динамика
израде просторног плана.

Програм је урађен у виду целовитог текста са 20 табела,
3 графикона, 4 слике и графичким приказом у приближној размери 1:50.000.

Програм чини саставни део Одлуке о изради Просторног плана
подручја посебне намене слива акумулације „Кључ”.

 

2. Врста, временски хоризонт
и обухват планског документа

 

2.1. Врста планског документа
и временски хоризонт

 

Одредбама
члана 19. Закона о планирању и изградњи (у даљем тексту: Закон), прописано је да
се просторни план подручја посебне намене доноси за подручје које због својих карактеристика
има посебну намену која захтева посебан режим организације, уређења, коришћења и
заштите простора. Одредбама члана 19. Правилника о садржини и изради планских докумената
(у даљем тексту: Правилник) прописано је да се за подручје слива велике и средње
акумулације израђује просторни план подручја посебне намене. 

Према
члану 26. Закона, просторни планови раде се за период од најмање 10 година. Временски
хоризонт Просторног плана одређен је за време од 2006/2007. до 2021. године, тако
да се имплементација плана остварује кроз 3 етапе средњерочног програма од по 4
године, за које време се доноси и уговор о имплементацији (члан 31. Закона).

Приликом
израде средњерочних програма уколико је неопходно, могуће је приступити изменама
и допунама плана.

У
складу са наведеним одредбама Закона и Правилника потребно је урадити просторни
план подручја посебне намене са следећим називом: Просторни план подручја посебне
намене слива акумулације „Кључ” 2006-2021. (у даљем тексту: Просторни план).

2.2. Обухват просторног
плана

 

Слив
реке Шуманке припада горње Јужноморавском сливу и налази се источном делу региона
Јужног Поморавља (Јабланички и Пчињски округ).

Просторни
план обухвата слив реке Шуманке, и то на деловима територије општина Лесковац, Лебане
и Медвеђа. На територији Плана обухваћено је 16 целих катастарских општина, и то
са подручја: 

–
општине Лебане – Бувце, Гргуровце, Дрводељ, Клајић, Липовица, Пороштица, Радевце
и Рафуна; 

–
општине Лесковац – Барје, Гагинце, Мелово, Оруглица и Равни Дел;

–
општине Медвеђа – Горња Лапаштица, Ђулекаре и Маровац. 

Катастарске
општине се поклапају са истоименим насељима и припадајућим површинама. 

Укупна
површина прелиминарног подручја Просторног плана износи 218,5 км2,
(21848.24 ха) док ће се коначне границе утврдити Предлогом просторног плана. Највећи
део прелиминарног планског подручја налази се на општини Лебане (око 10.915 ха),
што је око 1/3 укупне територије општине. По просторном захвату потом је општина
Лесковац (око 7.357 ха), док се најмањи део планског подручја налази на општини
Медвеђа (око 3.577 ха). 

Само
сливно подручје акумулације „Кључ” на профилу бране „Кључ” је 109,44 км2
и укључује: 

–
акумулацију „Кључ” са зонама непосредне заштите;

–
уже гравитационо подручје акумулације са приобалним појасом ширине око 500 м;

–
подручја сливова свих значајних притока реке Шуманке – почев од изворишног дела
а закључно са акумулацијом „Кључ”;

Преградно
место Кључ налази се на око 19 км узводно од Лебана које је ограничено са узводне
стране ушћем Клајићке и Липовачке реке, а са низводне проширењем речне долине удаљености
око 400 м.

На
подручју Просторног плана у оквиру 16 насеља према попису из 2002. године живи укупно
2694 становника, од којих су 44 дуже од 10 година у иностранству. Подручје Просторног
плана карактерише изразито мала густина насељености – 12 ст/км2
(видети Табелу 1), што га сврстава у једно од најређе насељених делова територије
Јабланичког округа.



3. Разлози, правни и
плански основ за израду и доношење планског документа

 

3.1. Разлози за израду
и доношење планског документа

 

Основни
разлог за израду и доношење Просторног плана је стварање услова за реализацију националних,
републичких, регионалних и локалних интереса на подручју горњег дела слива Јужне
Мораве. Акумулација „Кључ” на реци Шуманки предвиђена је за реализацију у склопу
Водопривредне основе Републике Србије као акумулација највишег ранга, која нема
алтернативу са аспекта функције уређења вода у горњем делу слива Јужне Мораве.

Изградњом
бране и акумулације „Кључ” извршиће се прерасподела вода из водног у сушни део године
и рушилачко, штетно дејство у време поводња претвориће се у драгоцени извор у летњим
месецима. Обезбедиће се довољна количина воде за:

–
снабдевање водом становништва и индустрије општина Лебане и Медвеђа, са могућношћу
прикључења и насеља из општине Бојник, док је у функцији водоснабдевања Лесковца
од примарног значаја акумулација Барје;

–
оплемењивање малих вода;

–
испуштање гарантованог еколошког протицаја и наводњавање пољопривредних површина.

Формирањем
акумулације ће се омогућити и ублажавање поплавног таласа и створити услови за плански
развој туризма, лова и риболова на овом подручју.

Просторним
планом утврдиће се: правила коришћења, уређења и простора према утврђеном режиму
санитарне заштите у ужој и широј зони; решење проблема пресељења становништва; измештање
саобраћајница, инфраструктурних и других објеката из зоне простирања водних акумулација;
услови вишенаменског коришћења водних акумулација и други услови.

3.2. Правни основ

 

Правни
основ за израду Просторног плана садржан је у одредбама: 

–
Закона о просторном плану Републике Србије („Службени гласник РС”, број
13/1996);

–
Закона о планирању и изградњи („Службени гласник РС”, број 47/2003);

–
Правилника о садржини и изради планских докумената („Службени гласник РС”, број
60/2003) којима је прописана садржина просторног плана подручја посебне намене;


–
Закона о локалној самоуправи („Службени гласник РС”, бр. 9/02, 33/04 и 135/04);

–
Водопривредне основе Републике Србије („Службени гласник РС”, број 11/02);

–
Закона о водама („Службени гласник РС”, бр. 46/91, 53/93, 67/93, 48/94, 54/96 и
101/05);

–
Закона о шумама („Службени гласник РС”, бр. 46/91, 83/92, 54/93, 60/93 и
54/96);

–
Закона о енергетици („Службени гласник РС”, број 84/2004);

–
Закона о јавним путевима („Службени гласник РС”, број 101/05);

–
Закона о заштити животне средине („Службени гласник РС”, број 135/2004);

–
Закона о стратешкој процени утицаја на животну средину („Службени гласник РС”, број
135/2004);

–
Закона о процени утицаја на животну средину („Службени гласник РС”, број
135/04);

–
Закона о интегрисаном спречавању и контроли загађивања животне средине („Службени
гласник РС”, број 135/2004);

–
Закона о туризму („Службени гласник РС”, број 45/05);

–
Закона о експропријацији („Службени гласник РС”, бр. 53/95, 16/01 и 23/01);

–
Закона о пољопривредном земљишту („Службени гласник РС”, бр. 49/92, 53/93,
67/93, 48/94, 46/95, 54/96, 14/00 и 101/05).

3.3. Плански основ

 

Плански
основ за израду Просторног плана садржан је у одредбама Просторног плана Републике
Србије, и то у:

–
поглављу II.3 „Коришћење и заштита вода и водопривредна инфраструктура” (табела
II-9 акумулације потребне за реализацију планираних регионалних система), којим
је прописано да у акумулације потребне за реализацију планираних регионалних система
спада и акумулација „Кључ”; 

–
поглављу ВII.5 „Доношење просторних планова за уже просторне целине”, којим је предвиђено
доношење просторних планова подручја посебне намене за сливна подручја великих и
средњих водних акумулација и велика изворишта подземних вода.

4. Предмет, приступ и
метод израде просторног плана

 

Просторним
планом Републике Србије и Водопривредном основом Републике Србије утврђена је дугорочна
стратегија водоснабдевања Републике, која се заснива на формирању више регионалних
система за водоснабдевање који се ослањају на акумулационе просторе површинских
вода и заштићена изворишта подземних вода. Акумулација „Кључ” предвиђена је за реализацију
као акумулација највишег ранга, од кључног значаја за уређење вода у горњо-јужноморавском
сливу. Акумулација, као главни објект за коришћење површинских вода, планира се
као вишенаменска, али пре свега у циљу водоснабдевања. С обзиром на карактер, Просторни
план посебне намене треба да створи услове за уређивање, заштиту али и развој овог
простора.

4.1. Предмет

 

Предмет
Просторног плана је организација, коришћење, уређење и заштита подручја слива акумулације
„Кључ”. Акумулација „Кључ” представља део водопривредног система „Шуманка” у саставу
Јабланичког подсистема регионалног доњо-јужноморавског система за снабдевање водом
општина Лебане и Медвеђа. Акумулација је пројектована фазно. Прва фаза се односи
на формирање акумулације укупне запремине од 440.000 мł. Објекти прве фазе
су: предбрана, евакуациони тунел, шахтни део водозахватне куле, приступни пут излазној
затварачници и антиерозионе преграде. Изградњом акумулације се омогућава испорука
од 75 л/с воде током целе године. На тај начин се задовољавају потребе општине Лебане,
која се данас снабдева водом из постојећег водозахвата из живог тока реке, који
се налази на преградном месту. Објекти прве фазе представљају део коначног решења,
с тим да су функционална целина која може да егзистира до завршетка изградње целог
система.

Просечна
вишегодишња вредност годишње суме падавина на овом подручју износи 828 мм. Просечан
протицај на профилу Кључ износи 0,86 м2/с, мале воде на профилу износе
25 л/с за 90% односно 18 л/с за 95% обезбеђености. Вероватно максимална вода износи
871 м2/с.

Просечан
годишњи пронос наноса на профилу бране износи 14.000–35.000 мł/годишње, што
захтева предузимање максималних мера заштите акумулације од наноса.

Пројектована
акумулација Кључ на реци Шуманки има велики ефекат на трансформацију и смањење максималних
вредности хидрограма поплавних таласа реке Шуманке низводно од бране Кључ. Стогодишњи
протицаји би се редуковали у профилу Кључ са природног 146 м2/с на
8,3 м2/с, а у профилу Ушћа, са природног 181 м2/с на 65,2
м2/с, што би значајно смањило ризик од плављења низводног подручја.

Просторни
план обухвата три просторна оквира планирања:

–
акумулацију „Кључ” са зонама непосредне заштите,

–
уже гравитационо подручје акумулације са приобалним појасом ширине око 500 м,

–
подручја сливова свих значајних притока реке Шуманке почев од изворишног дела закључно
са акумулацијом „Кључ”.

4.2. Методски приступ
(објашњење модела) 

 

Изградња
водопривредних објеката, посебно водоакумулација, значајан је инвестициони подухват
који превазилази границе локалног значаја, што је управо случај и са акумулацијом
„Кључ”, која чини део укупног водопривредног система Републике. Истовремено, изградња
акумулације доводи до бројних утицаја (директни/индиректни) који имају различите
ефекте (позитивни/негативни) са становишта државе, региона, заинтересованих општина,
као и непосредних корисника са подручја слива, локалних заједница, домаћинстава
и појединаца.

4.2.1. Основне карактеристике
водоакумулација од значаја за израду Просторног плана

 

Изградња
објеката типа водоакумулација је значајан инвестициони подухват са великим бројем
утицаја, међу којима се нарочито истичу:

–
Поред решавања питања водоснабдевања и стварања услова за привредни преображај конкретног
простора, истовремено се мења и шири географски и физички простор, што се одвија
уз мање или веће социјалне и економске поремећаје на ужем и ширем простору (као
што су насеља, општине или регион);

–
Стварање једне од развојних основа за непосредно окружење (насеље, општину или групу
општина);

–
Реализација једног од пројеката који су од приоритета за државу. Међутим, акумулације
немају само техничке проблеме него и социјалне и просторне, јер укључују потискивање
затечених и увођење нових елемената у одговарајућу средину.

С
обзиром на различите утицаје на релативно ограниченом простору испољавају се и различити
интереси који могу бити и супротстављени. Не може се занемарити право становништва
и домаћинстава на том простору да штите, заступају и бране своје економске интересе
засноване на закону као и Уставом загарантована својинска права. Могућности да се
поравњају утицаји (користи) и штете (трошкови) на разним нивоима умногоме зависи
од примене одговарајућих методолошких поступака. У противном спорови могу бити дуги
и компликовани.

4.2.2. Подударност и
сукоб интереса

 

Изградња
акумулација и других водопривредних објеката изазива разлике у интересима међу становништвом,
предузећима и другим носиоцима активности. Ови интереси могу се идентификовати са
становишта времена њиховог трајања и интереса привредних функција. На пример, потапање
земљишта је коначни губитак потенцијала за њихове власнике (штете). С друге стране
акумулације су потенцијал за дугорочно решавање проблема водоснабдевања за велики
број становника и других привредних корисника са подручја општина које су ослоњене
на овај систем, као и за наводњавање и решавање хидромелирационих проблема ширег
подручја (користи).

Различити
интереси могу настати и са становишта појединаца и њихових домаћинстава. На пример,
на један начин доживљава потапање земљишта и изградњу акумулације становништво које
се мора иселити са својих традиционалних огњишта, а на други начин они који ће убирати
одређене користи од наводњавања и водоснабдевања, туризма, лова и риболова и производње
електричне енергије.

Отуда
се подударност и сукоби интереса инвеститора, односно водопривреде и електропривреде,
са једне и привреде и становништва, са друге стране, морају посматрати са становишта
поравњања штета и користи са социјалног, економског, просторног и политичког аспекта.

4.2.3. Карактеристике
и утицаји водопривреде

 

Водопривреда,
без обзира о којим се објектима ради поседује изразите специфичности инфраструктуре.
Те специфичности долазе до изражаја на више начина: Први, водопривреда пружа услуге
којима се користи ужа и шира друштвена заједница, преко којих се снижавају трошкови
у делатностима где се те услуге појављују као инпути. Други, водопривреда је капитално
интензивна а улагања у њене објекте су недељива. Предузећа у водопривреди делују
у условима ограничене конкуренције. Трећи, инфраструктура уопште, као и водопривредна
имају улогу фактора развоја за дато уже и шире подручје – осигурањем несметаног
водоснабдевања како домаћинстава, тако и привреде, потом могућностима наводњавања/одводњавања
земљишта и по том основу повећања приноса, стварањем услова за развој риболова,
лова и туризма. Не треба занемарити и користи од производње електричне енергије.
Посебно треба издвојити утицај на побољшање животне средине.

4.2.4. Основне карактеристике
акумулације „Кључ” са прелиминарним проценама ефеката изградње

 

Комплетан
водопривредни систем Шуманка има развојни карактер за ово подручје јер ће имати
бројне и различите ефекте на простор, услове живота, екологију и развој.

4.2.4.1. Директни ефекти
изградње

 

–
просечна испорука 220 л/с воде за водоснабдевање,

–
испуштање гарантованог протицаја 130 л/с током целе године,

–
наводњавање 4.900 ха пољопривредних површина,

–
оплемењавање вода реке Јабланице испуштањем 240 л/с просечно годишње, односно до
720 л/с средње месечни максимум,

–
заштита од поплава и наноса, 

–
могућност развоја туризма, рекреације, лова и риболова.

4.2.4.2. Ефекти испуштања
воде

 

Испуштање
воде за различите намене ће, такође, променити одређене услове живота и рада на
овом подручју. Предвиђени начин наводњавања и оплемењавања малих вода (испуштањем
воде из површинских слојева акумулације преко посебно конструисаних захвата) имаће
позитивне ефекте на:

–
квалитет воде у акумулацији, и

–
низводне кориснике (за наводњавање, рекреацију) који добијају воду погодније температуре.


4.2.4.3. Ефекти потапања
земљишта

 

Реализација
овог пројекта због потапања земљишта имаће одређеног утицаја на коришћење овог подручја.


Прво,
пуњење акумулације значиће:

–
потапање дела регионалног пута Р 223 који од Лебана води до села Клајић, као и локалног
пута према селу Липовица. За оба пута дефинисано је решење њиховог измештања, и

–
угрожавање 6 домаћинстава1, од којих једно живи и ради на овом подручју,
док су остала домаћинства напустила стамбене и помоћне објекте.

Друго,
изградња језера захтева: 

–
потапање око 150 ха, највећим делом шумског земљишта (80%), а мањим делом ливада
и пашњака (10%), обрадивог земљишта (9%) и воћњака (1%), и 

–
пресељење четири становника, који живе на простору будућег језера.

4.2.4.4. Остали ефекти

 

Изградња
ове акумулације ће позитивно утицати на услове живота, јер ће значити:

–
обезбеђење довољних количина висококвалитетне воде за пиће, стварање услова за развој
одређених привредних активности (туризам, рекреација, лов, риболов, интензивна пољопривреда
и др.),

–
побољшање еколошког стања овог простора кроз успостављање новог режима воде.

4.3. Метод – објашњење
методологије и примене модела

 

Имајући
у виду различите утицаје изградње акумулације, неопходно је извршити вредновање
свих ефеката (позитивних и негативних).

За
потребе вредновања ефеката изградње акумулације „Кључ” прилаже се концепт поједностављене
цост/бенефит анализе (трошкови и утицаји). У првом кораку се елаборира и оцењује
регионална структура подручја слива акумулације „Кључ”, а у другом се специфицира
регистар повољних и неповољних утицаја по њиховим носиоцима.

4.3.1. Оцена регионалне
структуре подручја

 

Оцена
обухвата: друштвено-економску структуру подручја; тенденције развоја и утицај изградње
водоакумулације на развој и друштвено-политичке аспекте проблема:

–
у оквиру друштвено-економске структуре истражују се: природна обележја простора;
насељеност и састав становништва; запосленост, доходак итд.; анализа појединих делатности
и сл.; оцена значаја подручја које се потапа;

–
тенденције развоја и изградња акумулације са оценом утицаја потапања на функционисање
одређених активности.

Утврђивање
трендова развоја има за циљ да се процени: 

–
шта се реално губи у одређеном тренутку, и 

–
шта се губи у односу на пројектоване величине и вредности до 2012. године (прва
етапа спровођења Плана);

–
друштвено-политичка страна проблема обухвата: оправданост инвестиционих улагања;
јавне и приватне интересе; утицај на локално подручје; израда пројеката итд.

4.3.2. Вредновање утицаја

 

Вредновање утицаја обухвата: (1) принципе утврђивања утицаја;
(2) поступак прорачуна; и (3) општи оквир за идентификацију и вредновање утицаја.

(1) Оквирни модел за утврђивање утицаја укључује све утицаје
до којих се долази реализацијом пројекта. Оцена пројекта укључује директне и индиректне
користи и трошкова. Оцена се одвија поређењем свих користи према свим трошковима
који настају појавом пројекта. За оцену се користи следећа релација:

 

КТ = (КД+Кј) = (ТД+Тј) = ТТ

 

где: „К” означава користи; „Т” трошкове; а индекси „Т”,
„Д”, и „и” означавају укупне директне и индиректне утицаје.

(2) Поступак за прорачун утицаја, изводи се у четири корака:

– идентификација врста утицаја (квантитативни и квалитативни),

– одређивање субјеката који трпе штете и уживају користи,

– прорачун висине штета и користи учесника,

– начин плаћања компензација: једнократно или вишекратно,
у току века трајања пројекта. Наиме, уколико се плаћају једнократно тада су део
инвестиција, а ако се плаћају вишекратно тада су део трошкова производње.

 

 

(3) Општи оквир за идентификацију и вредновање утицаја.


Утицаји
се могу поделити на утицаје:

–
који се односе на поједино домаћинство,

–
које убирају предузећа,

–
који се односе на насеља,

–
који се односе на општине, и

–
на групе општина (регион).

(3.1.) Утицаји који се
односе на поједино домаћинство

 

И.
Непосредни утицаји

Непосредни
утицаји са неповољним последицама:

–
изгубљено земљиште и изгубљени извори зарада,

–
изгубљени стамбени, помоћни и економски објекти,

–
изгубљени објекти за привређивање,

–
трошкови поступака експропријације,

–
трошкови тражења нових извора зарада,

–
трошкови пресељења покретне имовине.

Непосредни
утицаји са повољним последицама (јављају се код насеља).

(3.2.) Утицаји који се
јављају код предузећа

 

I. Непосредни утицаји

 

Непосредни
утицаји са неповољним последицама могу се јавити, на пример код: рудника – потапање
налазишта руда, сепарација, канцеларијских и помоћних објеката, приступних путева
и сл., индустрије – потапање локација, објеката, са последицама на изгубљену добит,
итд., пољопривреде – изгубљено земљиште, изгубљени извори прихода, потопљени привредни
објекти итд., саобраћаја – потапање путева, изградња нових и њихови трошкови одржавања.
Слични проблеми се могу јавити код ПТТ, енергетике, затим код разних других јавних
објеката (школе, здравствене установе и сл.), код сакралних објеката и сл.

(3.3.) Утицаји који се
односе на насеља

 

I. Привремени утицаји

 

Повољни утицаји: могућности запошљавања на изградњи бране
и додатног приходовања становништва, убирање накнаде за ископ земље, камена, сечу
шума и сл., додатна продаја пољопривредних производа, пораст промета у локалној
трговини, угоститељству, итд.

Неповољни утицаји: штете због уништавања растиња за време
изградње водопривредних објеката (усеви, пашњаци, воћњаци итд.), остале штете као
последица извођења радова.

II. Трајни утицаји

 

Повољни утицаји: изградња инфраструктуре и других објеката
инвеститора – извођача радова, који се препуштају локалном становништву после изградње
акумулације (приступни путеви, електрична мрежа, водовод, станови и сл.); стечене
квалификације и радне навике код локалног становништва; повољни утицаји због настанка
акумулације: водоснабдевање, уређење бујица и водотока у сливном подручју (спречавање
ерозије и поплава, подизање бонитета земљишта), наводњавање/одводњавање, рибарство,
туризам, рекреација, обезебеђење повољнијих услова становања пресељеном становништву,
побољшање животне средине, и др.

Неповољни утицаји: услед неизвесности и ишчекивања одлуке
о потапању одређених површина; пораст подземних вода итд.; утицај акумулације на
ремећење досадашње организације простора: додатно непокривени трошкови инвеститора
за успостављање нове организације простора, додатни трошкови одржавања нове просторне
организације (водоводна, електрична и телефонска мрежа); смањење пољопривредних
површина и смањење пољопривредне производње; смањење становништва и потенцијалних
корисника и сл; могући утицаји градње бране, доводних тунела, ињектирање дна језера
и других објеката на режим вода, посебно извора питке воде; потапање објеката од
културног и историјског значаја; психичке и друштвене тешкоће због померања становништва,
итд.

Неодређене карактеристике неких утицаја: климатски и естетски
утицај акумулације (подизање нивоа воде, ископи земље, камења, замуљивање рубних
делова обала итд.).

(3.4.) Утицаји који се
односе на општине

 

I. Привремени утицаји

 

Повољни утицаји: пораст буџетских прихода општине по основу
пореза на личне дохотке запослених на брани; пораст буџетских прихода општине из
повећања разних пореза и доприноса; убирање накнада по основу коришћења грађевинског
и другог сировинског материјала и сл.

Неповољни утицаји: смањење прихода због опадања пословних
активности становништва као последица неизвесности и ишчекивања одлуке о потапању
и експропријацији; појава напетости и сукоба међу погођеним становништвом; остало.

II. Трајни утицаји

 

Повољни
утицаји: пораст буџетских прихода општине по основу пореза и доприноса; убирање
„водне ренте”; ново запошљавање по основу рада акумулације и активирања потенцијала
за развој туризма, риболова, пољопривреде, услуга, пораст пољопривредних приноса
по основу наводњавања земљишта и др.

Неповољни
утицаји: смањење буџетских прихода општине по основу пореза на пољопривредно и шумско
земљиште које се потапа или се узима за изградњу саобраћајница и других инфраструкутра.

Након
обављеног вредновања претходно наведених утицаја, исти се могу табеларно исказати
по носиоцима и врстама односно, примера ради:

 



 

 

Новчано
изражене вредности утицаја који се јављају након прве године – почетак остварења
пројекта и настанка штета и користи, треба свести на садашњу вредност преко које
се сазнаје изводљивост или оправданост изградње објекта водоакумулације, јер су
на пример укупни утицаји по години позитивни у односу на штете по годинама.

5.
Анализа стања, проблема и потенцијала

Слив
реке Шуманке је једини расположиви потенцијал овог подручја којим се дугорочно може
обезбедити вода за пиће и за друге намене у региону. Река Шуманка се већ користи
као извориште за водоснабдевање општине Лебане. 

Такође,
на сливном подручју реке Шуманке изражена је слаба насељеност, одсуство индустријских
капацитета, непостојање магистралних путних и железничких праваца кроз долину, уз
присуство шумског и другог вегетационог покривача који се налази на највећем делу
сливног подручја, што укупно даје повољне услове за образовање акумулације са становишта
квалитета воде у њој. Могућност за поправку режима малих вода реке Јабланице путем
изравњавања вода у акумулацијама на сливу су веома ограничене.

5.1. Природни услови
и ресурси

 

Стање

 

Подручје
Просторног плана захвата простор од 21848.24 ха. Од тога има 10187.76 ха пољопривредног
земљишта (око 46.63% од укупног), око 9721.01 ха шумског (око 44.49% од укупног),
око 1441.47 ха грађевинског (око 6,6% од укупног), а око 498.00 ха је остало земљиште
(око 2,8% од укупног). Само подручје Плана има у односу на припадајуће општине наглашенији
шумски карактер.



Пољопривредних
површина на подручју Плана има око 10.188 ха, од тога се 5.402 ха налази на делу
општине Лебане, око 3.477 ха на делу општине Лесковац, и око 1.806 ха на делу општине
Медвеђа. Не располаже се подацима о структури коришћења ових површина. Може се претпоставити
да је слична са структуром коришћења припадајућих општина, што значи да је на делу
општине Лебане висока заступљеност ораница и њива, на делу општине Лесковац још
наглашеније учешће ораница и њива, а на делу општине Медвеђа најзначајније је учешће
ливада и пашњака. Значи да се на планском подручју ради о потенцијалу како за развој
ратарских производа тако и за развој сточарства.



 

 

Не
располаже се подацима о структури коришћења ових површина. Може се претпоставити
да је слична са структуром коришћења припадајућих општина, што значи да је на делу
општине Лебане висока заступљеност ораница и њива, на делу Лесковачке општине још
наглашеније учешће ораница и њива, а на делу општине Медвеђа најзначајније је учешће
ливада и пашњака. Значи да се на планском подручју ради о потенцијалу како за развој
ратарских производа тако и за развој сточарства.

 

 

 

Извор
података: РЗС – Општине у Србији 2004. године.

 

На
подручју Просторног плана има 9721,01 ха шумског земљишта, од тога око 4.627 ха
(односно 46,6%) шума је на планском делу подручја који се налази у општини Лебане,
око 3.478 ха (35,8%) у општини Лесковац и око 1.616 ха (16,6%) у општини Медвеђа.


Не
располаже се конкретним подацима о кретању пошумљавања и посеченој дрвној маси по
катастарским општинама обухваћеним Планом. Међутим, може се претпоставити да се
тенденције присутне на припадајућим општинама односе и на планско подручје. Када
је у питању пошумљавање значи да се обим пошумљавања током протеклих 20-так година
стално смањивао, нарочито на подручју општине Лебане. Посматрајући општине у целини,
садашњи обим пошумљавања (у шумама и ван шума) износи око 123,4 ха, док је
1982. године износио око 335 ха.



 

 

Извор
података: РЗС – Општине у Србији из 1983. и 2004. године.

 

Сличне
тенденције су испољене и код кретања посечене шумске масе, нарочито у општинама
Лебане и Медвећа, где је обим сече у односу на осамдесете године повећан за око
30%.



 

 

Извор
података: РЗС – Општине у Србији из 1983. и 2004. године.

 

У
сливу Јужне Мораве на подручју Региона Јужног Поморавља издвојени су регионални
водопривредни системи, и то: Пчињски, Власинско језеро, Власински и Јабланички.
На основу Водопривредне основе Републике Србије у Пчињском округу изграђене су акумулације
Првонек, Лисина и Власинско језеро, док је планирана за изградњу Прохор на Пчињи.
У Јабланичком округу изграђене су акумулације Барје и Брестовац, а планиране су
Свође, Гргуревац и Кључ.

Водопривредном
основом прописан је квалитет површинских вода у сливу Јужне Мораве – класа IIа,
с тим да мерења у протеклим годинама показују да се у појединим деловима слива бележи
класа IV и ниже.2 

 

 

 



 

 

 

На
подручју Просторног плана не постоје истражна и експлоатациона поља минералних сировина,
док према подацима Министарства рударства и енергетике3 на подручјима општина Лесковац
и Медвеђа постоје 4 одобрена истражна поља („ИГМ – Младост” – Лесковац у Лесковцу;
„Хеарењард вентурес”, д.о.о. Београд, „СЕЕ”, д.о.о. Београд, „Сијерина” Београд
у Медвеђи). Експлоатација је одобрена на укупно 3 поља, од тога једно у Лесковцу
(„ИГМ Победа” – Лесковац), док су 2 на подручју општине Медвеђа („Енергопројект”
– Београд у Сијаринској бањи, „Леце” – рудник олова и цинка). На подручју општине
Лебане не постоје истражна и експлоатациона поља. 

Проблеми и ограничења

 

Пољопривредни
земљишни потенцијал не користи се увек рационално, што је узроковано бројним факторима
(неповољна, уситњена, поседовна структура пољопривредних газдинстава, велика заступљеност
старачких домаћинстава, неодговарајућа опремљеност газдинстава, неразвијена инфраструктура,
посебно мелиорациона, итд.). Такође, постојећа организованост (задружни систем)
не одговара потребама савремене организације, што се посебно испољава код откупа
пољопривредних производа. Треба имати у виду да ће се због потребе пуњења акумулационог
језера изузети око 150 ха земљишта, од тога око 30 ха пољопривредног земљишта (углавном
обрадивог, и ливада и пашњака). 

Планско
подручје располаже значајним шумским фондом, који се током времена уместо да се
повећа смањује. Овај негативан процес карактеристичан је за земљу у целини и поред
чињенице на планска решења (ПП Србије), као и све негативне последице на животну
средину.

Садашњи
обим пошумљавања (у шумама и ван шума) је на подручју општина обухваћених Просторним
планом око 2,5 пута мањи у односу на 1980-те године, док је истовремено обим посечене
дрвне масе увећан за око 30%. Посебно се ове негативне тенденције испољавају на
подручју општине Лебане. Ова чињеница указује на нерационалан однос према шумском
потенцијалу односно његово девастирање, са могућим негативним последицама на природну
(ерозије) и животну средину (повећање загађености). Овај проблем може бити посебно
изражен када су у питању сливна подручја. Несклад посечене дрвне масе и пошумљавања
упозорава да се закон о заштити природе не уважава јер није испоштован принцип о
посеченој и пошумљеној дрвној маси. Поред тога, за потребе акумулационог језера
потопиће се око 120 ха шумског земљишта, што ће још више погоршати стање.

Појава
неуређених речних токова, као и недовољна заштита од ерозија која утиче на смањење
приноса пољопривредних култура такође представљају значајан проблем.

Потенцијали

 

На
планском подручју, поред шумског земљишта, заступљени су значајније ораничне површине,
као и пашњаци и ливаде. Значи да се на планском подручју ради о потенцијалу како
за развој ратарских производа тако и сточарства.

Поред
наведених пољопривредних делатности, постоје услови за воћарску производњу. Релативно
изоловано подручје са малим бројем становника представља погодну средину за производњу
здраве хране, за коју постоји потражња на иностраном тржишту. Ревитализација становништва
треба да буде праћена и ревитализацијом пољопривреде (воћарства, сточарства и др.)
због изузетних ефеката на пораст доходака становништва и допринос извозу Региона.

Повећање
пошумљености је неопходно из више разлога (заустављања ерозионих процеса, у функцији
формирања заштитних зона акумулације рационалног коришћења земљишта и др.), па су
и могућности за значајније повећање дрвне масе реалне. Поред тога, планско подручје
располаже великим потенцијалом за производњу лековитог и шумског биља.

Обиље
воде, односно изградња акумулације Кључ представља значајан потенцијал како за решавање
питања водоснабдевања, тако и за наводњавање (мали системи, већи покретни системи,
велики заливни системи везани за могућности појединих акумулација) односно одводњавање.
Процењује се да ће се наводњавати око 4.900 ха пољопривредног земљишта, што ће омогућити
интензивирање пољопривреде и повећање приноса.

5.2. Становништво и привреда

 

Стање

 

СТАНОВНИШТВО, ДОМАЋИНСТВА
И СТАНОВИ

 

Негативне
карактеристике кретања становништва у Јабланичком округу у целини и Региону Јужног
Поморавља у ширем смислу, карактеристично је и за подручје Просторног плана. У Табели
9. дато је кретање становништва у периоду од 1948. до 2002. године. Бележи се изразити
пад броја становника, тако да у сливу акумулације „Кључ” 2002. године живи само
1/5 првобитног становништва, што даје слику комплетне демографске депресије.

 



 

 

На
подручју Просторног плана, према попису из 2002. године живи 2.694, од којих 44
становника живи дуже од 1 године у иностранству. Садашњи број становника
(2.650) чини око 1,0% популације Јабланичког округа, док је 1948. године учешће
износило 4,48%. Од 1948. до 2002. године становништво се смањило за пре-ко
7.700.

Старосну
структуру становништва карактерише висока заступљеност категорије становника изнад
60 година старости – нешто преко 40%, што је нарочито карактеристично за насеља
са подручја општине Лебане – 43,6%, док је нешто повољнија старосна структура становништва
у насељима са подручја општине Медвеђа – где је 29% изнад 60 година старости.

 



 

 

Извор
података: РЗС – Попис становништва 2002. године.

 

Активних
становника у насељима на подручју слива Кључ има 1.584, а стопа активности износи
близу 60% – у лебанским насељима 63,3%, у насељима са подручја општине Лесковац
61,1% а са подручја општине Медвеђа 41,4%. Део активног становништва не обавља своја
занимања, таквих на подручју слива има 110. Издржаваног становништва има 702 односно
преко 26%. Број лица са личним приходима износи 264 односно око 13%.



 

 

Од
2.650 становника која живе на подручју слива 1.973 односно 74,4% од рођења станује
у месту рођења.

На
подручју Просторног плана, према попису из 2002. године има 919 домаћинстава, док
је 1948. године било 1.667. Просечна величина домаћинства се током времена смањивала,
и данас износи 2,9 становника по домаћинству. Одређене разлике постоје и на подручју
Плана. Највећа просечна домаћинства карактеристична су за насеља која припадају
општини Медвеђа (3,2) а најмања општини Лебане (2,8).

На
подручју Просторног плана, према попису из 2002. године има 1.445 стамбених објеката,
од којих су 1.187 за стално становање, укупне површине 65.202 м2.
Просечна површина стана износи 55,4 м2. Просечан број лица у настањеним
становима износи 3,1, са изузетком насеља на подручју општине Лебане где је мањи
(2,6). Просечна површина на једно лице износи 31,1 м2. Однос броја
домаћинстава и станова износи 0,6 што значи да је број станова далеко већи од броја
домаћинстава.



 

Проблеми и ограничења

 

Изражена
депопулација становништва представља основни и вишезначајнији проблем. Насеља са
подручја Просторног плана се празне. Изразито се процес депопулације испољио у насељима
који припадају лебанској општини (нарочито насеља Радевце, Пораштица, Липовица,
Дрводељ), где данас живи мање од 1/4 броја становника које је живело 1948. године.
Слично стање је и у насељима са планског дела које припада општини Медвеђа (око
1/4), а посебно се то односи на насеља Маровац и Ђулекаре. 

Процес
старења је увелико захватио простор слива Кључа. С обзиром да се ради о пољопривредном
подручју, очигледно је да су пољопривредна домаћинства стара, што има негативне
последице на пољопривредну производњу. 

Структура
становништва према активности на подручју Просторног плана је неповољнија у односу
на окружење. Стопа активности је висока (око 60%), али пре свега као последица пољопривредног
карактера подручја, а што такође указује на одсуство осталих привредних делатности
на ванградским деловима општина посебно општина Лебане и Медвеђа. Ниска покретљивост
становништва је такође проузрокована неразвијеношћу овог подручја.

Посебан
проблем је неповољна образовна структура становништва старијег од 15 година, тако
да је образовна слика знатно неповољнија од просечне у општинама слива.

Изразито
смањење становништва и домаћинстава има за последицу вишак станова, што је посебно
изражено у насељима са подручја општине Медвеђа и Лебане. У великом броју сеоских
насеља је број станова вишеструко већи од броја домаћинстава.

Уколико
би се наставило смањење становништва, уз истовремено интензивирање процеса старења,
многа села и делови подручја Просторног плана би ишла ка демографском гашењу. Имајући
у виду стратешки положај овог подручја, с једне стране и могућности за развој које
изградња акумулације Кључ отвара, с друге стране даља депопулиција би представљала
врло неповољан процес. 

Потенцијали

 

За
капацитет људског ресурса као развојног потенцијала се може рећи да је ограничен
– мали број становника, изражено старење становништва, као и неповољна образовна
структура. Мећутим, са стратешког становишта врло је важно да се становништво не
само задржи већ и да се обнови. Реално је очекивати да уколико дође до активирања
свих ресурса (водног, пољопривредног, туристичког и др.) и отварања могућности за
запошљавање и приходовање започне процес повратка становништва и оживљавања демографских
токова и виталних демографских карактеристика.

Неискоришћен
стамбени фонд, као последица смањења становништва и опште привредне заосталости,
може да представља одговарајући потенцијал за развој различитих делатности – од
различитих услуга до реализације пољопривредних програма. 

ПРИВРЕДА

 

Стање

 

На
подручју Просторног плана пољопривреда је најважнија активност. Од 2650 становника
1847 (око 70%) је пољопривредно становништво. Пољопривредни посед има 1504 пољопривредних
становника односно њих око 81%. Активно се пољопривредом бави 1.325 становника,
што значи да је стопа активности 71,7%. Од укупног активног пољопривредног становништва
1.301 су индивидуални пољопривредници. Издржаваног пољопривредног становништва има
471 односно 25,5% пољопривредног становништва.

Просечно
по 1 пољопривредном становнику на планском подручју долази 5,5 ха пољопривредног
земљишта – у делу општине Медвеђа – 5,1 ха, у делу општине Лесковац 5,5 ха, а у
делу општине Медвеђа – 7,3 ха. 

У
погледу стања поседовне структуре нема података за подручје Просторног плана, али
се даје за општине којима припадају насеља слива, јер се може претпоставити да нема
већег одступања.



 

Проблеми и ограничења

 

Подручје
слива акумулације Кључ као део Јабланичког округа односно неразвијених општина Лебане
и Медвеђа у протеклим годинама показује тенденције још наглашенијег заостајања,
што се пре свега може сагледати у смањењу пољопривредне производње, посебно у појединим
делатностима (сточарству).

Кључни
проблем неразвијености су недовољна улагања и немогућност запошљавања, које имају
за последицу, велики одлив становништва у развијеније општинске центре (пре свега
Лесковцу), друга подручја у земљи и у иностранство, односно сталну депопулацију
сеоских насеља.

У
протеклом периоду пољопривреда показује бројне знаке заостајања, као што су: смањење
обима производње посебно у сточарству, слабости у организовању откупа пољопривредних
производа, недовољну повезаност са прерађивачком индустријом. Посебан проблем представља
уситњеност поседа пољопривредних газдинстава са становишта организације модерне
пољопривредне производње.

Потенцијали

 

На
подручју Просторног плана пољопривреда је најважнија активност. По изградњи акумулације
Кључ створиће се претпоставке за интензивирање пољопривреде, јер ће се омогућити
наводњавање близу 5.000 ха пољопривредног земљишта. Такође изградња овог водопривредног
објекта ствара услове и за развој других делатности, пре свих туризма и услужних
делатности (угоститељских, прометних, услужних и др.). Врло важан утицај изградње
акумулације треба да се оствари на побољшање животне средине, чиме се стварају претпоставке
за боље услове живљења и рада.

5.3. Насеља и инфраструктура

 

Стање 

 

На
подручју Просторног плана налази се укупно 16 сеоских насеља. Просечан број становника
по насељу износи свега 168. Свега једно насеље има преко 400 становника (Гргуровце
420), 9 насеља имају између 200 и 400 становника а 4 (Дрводељ, Радевце, Мелово и
Равни Дел) мање од 100 становника. Велика је уситњеност насеља – просечан број становника
по насељу је преко 7 пута мањи од просечне величине насеља у Србији (168 према
1.218 становника).

Насеља
су разбијеног типа и припадају класи засеока, ниске густине насељености, што иначе
у многоме обележава насеља Јабланичког округа. Овакве карактеристике су условљене
геоморфолошким обележјима – побрђа и брда са висинама и преко 750 м, нагиба до
150, прекривена претежно шумском вегетацијом.

 



 

 

На
сливном подручју доминирају локални путеви. Нема магистралних праваца, док се од
регионалних путева издваја Р-223 од Лебана према Клајићу чије ће измештање бити
неопходно. Својим положајем на територији 3 општине (Медвеђа, Лебане и Лесковац)
према административној линији са АП Косово и Метохија, подручје Просторног плана
је недовољно повезано, а самим тим и неинтегрисано са окружењем.

Електроенергетским
снабдевањем су са изузетком неколико насеља (Дрводељ, Ђулекаре) обухваћена сва домаћинства
у осталим насељима. За потребе напајања акумулације Кључ изграђен је далековод
35 кВ. Око половина станова су опремљена водоводним инсталацијама, а да при томе
није решено питање организованог водоснабдевања. Санитарно – хигијенски услови су
обезбеђени у мање од 10% станова.

 



 

Проблеми и ограничења

 

Насеља
на подручју Просторног плана, као дела мреже насеља и центара Јабланичког округа
и Региона Јужно Поморавље карактерише изразита неразвијеност – одсуство центара,
демографска уситњеност, а поред тога насеља су разбијеног типа са засеоцима. Ниска
густина насељености и уситњеност мреже насеља представља отежавајућу околност за
њихово комунално опремање. Неразвијена је мрежа образовних институција, као и систем
здравствене заштите. У значајном заостајању је и опремљеност телефонским прикључцима.
Обезбеђење боље доступности основним услужним објектима је отежано, с обзиром на
удаљеност од развијенијих центара (Лесковца и Врања). 

Цео
слив је данас изолован, тако да су насеља са овог подручја међусобно неповезана
и неинтегрисана са окружењем, готово да се може рећи да не постоји функционална
повезаност насеља, што додатно смањује приступачност за коришћење различитих капацитета
већих насеља и центара из окружења.

Са
становишта инфраструктурне опремљености (пре свега саобраћајне) недостаци се нарочито
истичу на правцу исток – запад (пре свега због геоморфолошких ограничења), као и
у периферним и деловима планског подручја у близини АП Косово и Метохија (недостатак
локалних путева).

Поред
тога, проблем представља и неадкеватна техничка опремљеност, и то: 1) недостатак
путева са савременим коловозом; 2) неодговарајући квалитет снабдевања електроенергијом;
3) мали капацитет пошта и телефонских централа за већи број прикључака и квалитетније
везе; и др. 4) недовољан број базних станица мобилне телефоније за покривање територије
слива акумулације Кључ.

Неразвијеност
локалне економије и недовољна опремљеност инфраструктуром (социјалном, саобраћајном
и комуналном) представља један од кључних проблема и захтева дефинисање планских
решења са мерама и инструментима за реализацију оживљавања, опремања и развоја подручја,
поготову оних делова која располажу потенцијалима за развој интензивног сточарства
и воћарства у комбинацији са туризмом и другим услугама.

Потенцијал

 

Подручје
Просторног плана располаже најважнијим ресурсом – водом који се може активирати
изградњом акумулације „Кључ”. Поред водопривреде и енергетике, шумарство и дрвнопрерађивачка
индустрија, пољопривреда и основна прерада, као и туризам се могу развијати на основу
активирања водног потенцијала. На другој страни људски потенцијали су знатно лимитирани
и неопходна је демографска ревитализација не само планског подручја већ и Региона
у целини.

Изградња
акумулације „Кључ” умногоме ће допринети промени односа према овом подручју, с обзиром
на његов регионални карактер (водоснабдевање више општина) са једне стране и могућност
промене услова за развој локалне економије, запошљавања и обезбеђења бољих услова
живота. 

Поред
тога, непосредна близина магистралног правца М-9, као и европског инфраструктурног
Коридора X (друмски, железнички, електроенергетски, телекомуникациони, енергетски
– гасовод) са планираним бочним везама представља најзначајнији потенцијал за развој
инфраструктуре и укупан социо-економски развој региона јужног поморавља, што ће
се повољно одразити и на сливно подручје акумулације Кључ.

5.4. Заштита животне
средине

 

Стање 

 

Ваздух

 

На
подручју Просторног плана не постоје подаци о организованим мерењима у досадашњем
периоду који би указивали на квалитет ваздуха. Може се претпоставити да је основни
извор евентуалног загађења ваздуха неконтролисана производња и испуштање издувних
гасова из саобраћаја и домаћинстава, који настају као последица: коришћења старих
возила без одговарајућих уређаја за пречишћавање издувних гасова и неконтролисаног
спаљивања различитих материја. С обзиром на малу густину насељености, као и низак
интензитет саобраћаја тај утицај је готово занемарљив.

Воде

 

Квалитет
воде реке Шуманке, као и њених притока не задовољава Водопривредном основом одређену
класу. Главни извори загађења су домаћинства, али у целини није угрожен потенцијал
за водоснабдевање.

Насупрот
нижем квалитету вода у речним токовима, квалитет и резерве подземних вода су врло
добре и ради очувања оваквог стања захтевају посебан режим заштите.

Земљиште

 

Стање
квалитета земљишта у директној је вези са системом управљања отпадом (чврстим, течним
и опасним) и употребом агрохемијских мера у пољопривредној производњи. 

С
обзиром да се у насељима врши неконтролисано смештање отпада, могуће је загађење
земљишта.

Флора и фауна – биодиверзитет


 

Подручје
Просторног плана је некада у знатној мери обиловао аутохтоном шумском вегетацијом
храста, цера, букве и у вишим пределима зимзеленим растињем. Посебну вредност представљају
травне вегетације ливада и планинских пашњака, које обилују лековитим биљем. На
основу расположивих података на подручју Просторног плана не налази се ни једно
заштићено или у поступку заштите природно добро.

Од
дивљачи заступљени су веверица, зец, јелен, лисица, вук, дивља свиња, а од птица
фазан, јаребица, препелица, кос и др., а од риба пастрмка, мрена, кркуша, клен и
др.

Проблеми и ограничења


 

Ваздух

 

Општи
проблем за регион јужног поморавља у целини, као и за подручје Просторног плана
представља недостатак прописа и непримењивање републичких закона.

Воде

 

Недостатак
прописа за управљање водама и течним отпадом, као и непримењивање републичких закона,
представља општи проблем и на сливном подручју.

Посебан
проблем представља неконтролисано ослобађање течног отпада из домаћинстава као последица
неодговарајуће комуналне опремљености. 

Земљиште

 

Неконтролисано
смештање отпада представља општи проблем. Посебан проблем који је резултат недисциплине
представљају „дивље депоније” – расути по насељима и у близини путева. Од изузетне
важности је да се на подручју слива превентивно спрече негативне појаве које се
бележе у региону јужног поморавља у целини, на пример случајеви смештања отпада
у речне токове.

Флора и фауна – биодиверзитет

 

Неконтролисана
сеча шума, као последица економске неразвијености и коришћења дрвне масе за ложење,
има за последицу изражене ерозионе процесе, што потенцијално представља проблем
и ограничење у будућем управљању сливним подручјима. С тим пре, што ће се за потребе
акумулације и пуњења језера потопити око 120 ха шумског земљишта.

5.5. Намена простора

 

Подручје
Просторног плана захвата простор од 21848.24 ха. Прелиминарна процена утицаја изградње
акумулације „Кључ” на коришћење простора показује да ће доћи до изузимања око
120 ха шумског земљишта и око 30 ха пољопривредног, односно укупно око 150 ха. 

Изградња
акумулације непосредно ће утицати на промену намене и структуру потенцијала појединих
природних ресурса. Процењује се да ће по потапању 150 ха, намена земљишта износити:
10037.76 ха пољопривредног земљишта (око 46.34% од укупног), око 9601.01 ха шумског
(око 43.26% од укупног), око 648.00 ха је водно и остало земљиште (око 3,8 % од
укупног), док се потапају занемарљиво мале површине грађевинског земљишта.

Ове
промене ће се превасходно остварити на подручју општине Лебане, односно припадајућих
насеља.

 



 

6. Циљеви развоја, коришћења,
уређења и заштите планског подручја

 

6.1. Општи, посебни и
специфични циљеви

 

Полазне
основе Стратегије развоја и заштите сливног подручја акумулације Кључ су општи,
посебни циљеви и специфични циљеви.

Дефинисање
циљева, задатака, приоритета и механизама и инструмената имплементације просторног
развоја и организације и уређења простора спада у фундаменталне и најважније аспекте
просторно планске науке, технике и политике. За потребе израде овог програма рада
коришћен је метод „дрво релевантности” као полазна основа за анализу, селекцију
и формулисање система циљева, који ће се израдом Стратегије преточити у задатке
и приоритете.

 



 

 

На
основу претходног модела дефинисани су следећи циљеви:

6.1.1. Општи циљеви

 

Основни
циљ је утврђивање дугорочне концепције организације, уређење, заштите и коришћења
подручја акумулација „Кључ” на реци Шуманки, како би се обезбедили услови за заштиту
подручја акумулације од деградације.

Овај
основни циљ укључује следеће опште циљеве:

–
Обезбеђивање простора и услова за формирање акумулације и лоцирање инфраструктуре
у функцији акумулације;

–
Стварање услова за несметано функционисање водозахватних постројења, пратеће инфраструктуре
и објеката;

–
Заштита сливног подручја а посебно приобаља акумулације од ненаменског коришћења
земљишта;

–
Успостављање зона санитарне заштите изворишта, појаса и зона техничке заштите водозахвата
и пратећих објеката;

–
Дефинисање режима коришћења и уређења простора по зонама санитарне и техничке заштите;

–
Обезбеђење заштите подручја слива акумулације од деградације, посебно непланске
изградње и неконтролисане сече шума;

–
Одређивање режима коришћења пољопривредног земљишта и примене агротехничких мера
у заштићеном подручју;

–
Утврђивање услова коришћења шума, пашњака и ливада у заштићеном подручју;

–
Прописивање услова за изградњу, реконструкцију и коришћење инфраструктурних система
у сливном подручју;

–
Утврђивање оптималног размештаја активности, физичких структура и становништва у
зони заштите.

6.1.2. Посебни циљеви

 

На
основу општих циљева изведени су следећи посебни циљеви:

–
Унапређење квалитета живота становништва са планског подручја и локалних заједница,
стварање услова за задовољење потреба локалних заједница и побољшање доступности
јавним сервисима;

–
Утврђивање елемената стратегије развоја заснованих на уравнотеженим интересима
– националних, регионалних и локалних, са интересима локалних заједница на планском
подручју, на принципима одрживости, компензације, социјалне правичности, солидарности,
социјалне кохезије, уравнотеженог развоја и др.;

–
Решавање конфликтних интереса између водопривреде и осталих корисника простора;

–
Смањење или елиминисање негативних последица утврђеног режима заштите вода;

–
Оптимално и усклађено коришћење природних потенцијала и физичких структура на подручју
слива акумулације;

–
Развој и размештај комплементарних делатности на планском подручју;

–
Унапређење квалитета животне средине;

–
Дефинисање планских решења, правила и смерница у функцији дугорочне организације,
уређење, заштиту и коришћење подручја.

6.1.3. Специфични циљеви

 

Разрадом
посебних циљева дефинисани су специфични циљеви:

–
Обављање детаљне анализе узрочно – последичних односа у простору изазваних изградњом
акумулације Кључ:

–
Утврђивање негативних последица и валоризација подстицаја који настају изградњом
акумулације Кључ (анализа односа штета и користи),

–
Утврђивање локација, обима, динамике пресељења домаћинстава,

–
Ажурно и правично решавање имовинско-правних односа и дефинисање система мера и
услова компензације у оквиру посебних компензационих програма,

–
Обезбеђење даљег функционисања и унапређења постојећих физичких структура, које
се већ налазе на подручју слива акумулације „Кључ”, а нису у супротности са основном
функцијом подручја,

–
Измештање постојећих физичких структура уколико њихова функција не може да се усклади
са функцијом акумулације и режимом заштите вода у сливу; 

–
Идентификација и валоризација свих расположивих ресурса са зонингом профитабилности
планског подручја у смислу оспособљавања планског подручја и локалних заједница
за одрживи развој:

–
Утврђивање генератора – носиоца одрживог развоја, као импулса и подршке развоју,

–
Утврђивање основа одрживог развоја – унапређење постојећих и развој нових делатности,


–
Унапређење услова живота и локалне економије – изградња инфраструктуре, побољшање
доступности јавним сервисима, подизање квалитета услуга, санитарно уређење и комунално
опремање насеља,

–
Дефинисање детаљног система управљања отпадом;

–
Утврђивање мера за заштиту од природних катастрофа, елементарних непогода и заштите
од интереса за одбрану земље;

–
Дефинисање институционално-организационих и управно-надзорних надлежности за спровођење
просторно планских решења и мониторинг.

7. Преглед и оцена постојеће
документације и подлога

 

Након
извршене прелиминарне процене расположивих података о постојећој документацији и
подлога, као и оцене њене употребљивости, у оквиру овог програмског задатка извршена
је следећа класификација релевантне документације за израду Просторног плана, и
то: 

1)
плански документи и пројектна документација, 

2)
планско-развојни документи и основе развоја, 

3)
подаци о становништву, активностима и простору, и 

4)
подлоге.

7.1. Плански и развојни
документи, пројектна и остала документација

 

За
израду овог Просторног плана значајни су: 

–
Просторни план Републике Србије („Службени гласник РС”, број 13/1996); 

–
Идејно решење комплексног коришћења вода реке Шуманке (Институт за водопривреду
„Јарослав Черни”, 1995); 

–
Ревидовани Идејни пројекат – брана и акумулација „Кључ” (Институт за водопривреду
„Јарослав Черни”, 1999); 

–
Ревидовани Главни пројекат И фазе бране и акумулације „Кључ” (Институт за водопривреду
„Јарослав Черни”, 2000);

–
Водопривредна основа Републике Србије („Службени гласник РС”, број 11/02);

–
Стратегија привредног развоја Србије до 2010. године (2003);

–
Средњорочни програм економског развоја Србије 2003–2008. (2003); 

–
Стратегија развоја енергетике (2005);

–
Располаживе шумско-привредне, ловно-привредне и водопривредне основе за планско
подручје.

7.2. Подаци4
о становништву, активностима, простору и подлоге

 

Демографским
као и подацима о активностима за потребе израде Просторног плана располаже Републичког
завода за статистику (пописи 1948–2002. године), а недостајуће податке треба обезбедити
анкетирањем и теренским истраживањем.

Подаци
о простору, када су у питању природни услови преузеће се из документације планова,
студија, истраживачких кућа, аутора и др., а подаци о створеним условима обезбедиће
се теренским истраживањима уз коришћење документације планова, геодетских података
по катастарским општинама и др.

За
потребе израде Просторног плана користиће се постојеће употребљиве геодетске подлоге,
као и топографске карте у размери 1:50.000 (ТК 50) и то, следећи листови: 632 Лесковац,
лист 1, лист 2 и лист 3 и лист 4 (632-1, 632-2, 632-3 и 632-4). Просечна старост
садржаја листова је 19 година, штампаних у боји (7 боја) формата 50 x 70 цм, са
приказаном територијом површине по листу око 550 км2. Карте су
у аналогном облику и по потреби се може садржај сваког листа скенирати. Истовремено
користиће се карте и у дигиталном облику, као и по могућству аерофото и сателитски
снимци. Републички геодетски завод поседује топографске карте у размери
1:25.000 у дигиталном облику. Носиоци израде раније техничке документације (Институт
за водопривреду „Јарослав Черни”) располажу употребљивим подлогама, картама и графичким
прилозима за подручје Просторног плана.

II. АНАЛИТИЧКО-ДОКУМЕНТАЦИОНА
ОСНОВА

 

 

1. Извод из планских
докумената

 

За потребе израде Аналитичко-документационе основе Просторног
плана подручја посебне намене потребно је припремити изводе из планских докумената,
и то: Просторног плана Републике Србије, Водопривредне основе, као и планова општина
Лебане, Медвеђа и Лесковац.

 

2. Оцена стања и тенденције
у развоју, организацији, уређењу, коришћењу и заштити простора (општа и секторска
оцена)

 

Подручје
акумулације „Кључ” у многоме дели судбину региона Јужног Поморавља и спада у групу
неразвијених подручја, пограничних (демографски испражњених и са неповољном старосном
структуром становништва) и друштвено – економски недовољно интегрисан у простор
Републике. 

Између
бројних ограничења посебно треба истражити:

1.
природна ограничења

1.1.
геолошки, хидрогеолошки, геоморфолошки, хидролошки и др.

1.2.
климатски услови

2.
социо-економска ограничења

2.1.
пресељења домаћинстава и остајање без поседа

2.2.
старо становништво и проблеми њиховог пресељавања 

2.3.
демографско пражњење подручја

2.4.
ниска стопа прираштаја становништва

2.5.
пренамена пољопривредног и шумског земљишта

2.6.
незапосленост и недостатак кадрова

2.7.
сиромаштво (локалне заједнице, корисника и потрошача)

3.
саобраћајна и друга инфраструктурна ограничења

3.1.
неравномерна покривеност подручја

3.2.
затвореност подручја

3.3.
утицај административне линије АП КиМ

4.
просторно-функционална ограничења

4.1.
неразвијена мрежа насеља

4.2.
смањена доступност и повезаност.

3. Биланс простора

 

Основна
намена укупног простора

–
водно

–
пољопривредно земљиште

–
шумско 

–
грађевинско

–
остало

Стање
грађевинског земљишта и његово коришћење

–
однос јавног и осталог (у складу са Законом)

–
однос градског грађевинског земљишта у грађевинском подручју и грађевинског земљишта
ван грађевинског подручја5 

–
коришћење грађевинског земљишта (становање, привреда, саобраћај и др.)

–
однос према коришћењу грађевинског земљишта (густина насељености, густина становања,
коефицијент коришћења, степен изграђености и др.).

Резиме

–
Биланси земљишта у функцији водопривреде

–
Биланси пољопривредног земљишта – укупно и по наменама

–
Биланси шумског земљишта – укупно и по наменама

–
Биланси грађевинског земљишта (јавно и остало) – укупно и по наменама

–
Остало земљиште.

4. Садржај аналитичко-документационе
основе

 

Аналитичко-документациона
основа Просторног плана подручја посебне намене слива акумулације „Кључ” садржи
следеће елементе:

–
Извод из планских докумената вишег реда; 

–
Изводе из планских докумената суседних подручја; 

–
Списак документације коришћене за израду планског документа (планска, техничка,
развојна и др.); 

–
Извод из коришћене документације; 

–
Елаборате по појединим областима на основу којих је урађена синтеза;

–
Образложење циљева, планских решења и смерница за спровођење планског документа;


–
Тематске карте и друге графичке прилоге; 

–
Посебне услове и захтеве надлежних органа; 

–
Мишљења надлежних министарстава и других организација;

–
Извештај о извршеној стручној контроли планског документа; 

–
Извештај о извршеном јавном увиду о планском документу; и

–
Другу документацију која је од значаја за израду планског документа.

Аналитичко-документациона
основа Просторног плана, поред наведених елемената, треба да садржи и: изводе из
дугорочних стратегија, програма и планова који се односе на доминантну намену, функцију
или активност у планском подручју; анализу и оцену развоја активности на планском
подручју и њен утицај на животну средину и природна и културна добра, као и на одвијање
других активности у простору; расположивост и услове одрживог коришћења простора
и другу документацију која је од значаја за израду планског документа.

Посебан
део Аналитичко-документационе основе Просторног плана представљаће Извештај о стратешкој
процени утицаја на животну средину. 

III. СТРАТЕГИЈА РАЗВОЈА
ПЛАНСКОГ ПОДРУЧЈА

 

Стратегија
развоја сливног подручја акумулације „Кључ” заснива се на просторном развоју који
представља синтезу социо-економских и еколошких фактора са циљем интегралног управљања
водама и достизања нивоа одрживог развоја у следећих двадесетак година. Основно
стратешко опредељење је уређивање сливног подручја, коришћење и заштита вода, као
и заштита од вода. Полазећи од принципа интегралног планирања, као и мултифункционалности
акумулација, стратегија развоја се између осталог заснива на потреби убрзаног социо-економског
и демографског развоја овог подручја уз уважавање европских стандарда и критеријума.
Стандарди и критеријуми се заснивају на: 1) уравнотеженом и полицентричном развоју,
2) успостављању нових веза урбано – рурално, 3) социјалној кохезији, 4) стварању
једнаких могућности развоја за све становнике, етничке и социјалне групе, 5) доступношћу
инфраструктурним системима и јавним службама, 6) рационалном управљању природним
и створеним ресурсима, 7) управљањем имовином и некретнинама, као и 8) заштитом
природних вредности и културног наслеђа.

Просторни
план подручја посебне намене слива акумулације „Кључ” треба да буде довољно чврст
у стратешким опредељењима и основним поставкама коришћења, уређења и заштите простора,
у циљу унапређења просторне, социјалне, економске и насељске структуре на принципима
одрживог развоја. Истовремено, неопходна је флексибилност у циљу омогућавања реализације
савремених форми партнерства приватног и јавног предузетништва. 

Анализом
документације и различитих студија која су рађена за ово подручје дефинисани су
стратешки циљеви, задаци, стратешка опредељења и приоритети будуће реализације акумулације
Кључ, специфичних просторних целина и комплекса од виталног значаја за фазну реализацију.

1. Функције стратегије

 

Прва
фазе израде Просторног плана је Стратегија развоја планског подручја, која садржи
основне функције развоја, уређења и заштите простора слива акумулације Кључ. У стратегији
се разрађују:

–
основе интегралног система управљања водама у сливу акумулације Кључ

–
основе развоја подручја и уређења простора

–
усклађивање развоја и заштите

–
систем заштите акумулације од акцидената и хазарда

–
интегрални систем управљања отпадом у сливном подручју

–
документационе и друге подлоге за доношење инвестиционих одлука

–
основе за израду различитих модела и сценарија развоја

–
начини усклађивања приватних и јавних интереса

–
механизми управљања развојем и простором у функцији реализације општих и посебних
циљева

–
уређење насеља, развој саобраћајне и друге инфраструктуре

–
заштита животне средине

–
мониторинг, и др.

У
оквиру ових опредељења нарочито треба створити основе, механизме и инструменте за:

–
развој водопривреде

–
интегрално управљање сливним подручјем акумулације Кључ

–
заштиту акумулације од акцидената и хазарда

–
формирање интегралног система за управљање отпадом у сливном подручју

–
управљање ресурсима, посебно земљиштем

–
пресељење становништва услед изградње акумулације

–
ревитализацију становништва

–
развој привреде, посебно пољопривреде, шумарства лова и риболова 

–
активирање свих туристичких потенцијала

–
усклађивање развоја локалних и регионалних инфраструктурних система и објеката

–
рехабилитацију и обнову насеља

–
повезивање и повећање приступачности руралног подручја, пре свега са локалним, секундарним
и општинским центрима

–
интегрални приступ заштити животне средине, природних и културних добара

–
формирање јединственог система мониторинга.

2. Садржај стратегије

 

Полазећи
од основних функција Стратегија садржи: 

–
интерпретацију резултата анализе постојеће документације за подручје слива акумулације
Кључ;

–
резултате урађених експертиза по различитим областима – анализа стања, дефинисање
проблема и критеријуми за решавање проблема;

–
потенцијале и ограничења планског подручја по појединим областима (водопривреда,
хидроенергетика, становништво, насеља, управљање отпадом, привредни развој, природни
ресурси, регионална и комунална инфраструктура – саобраћај, телекомуникације, туризам,
заштита животне средине, мониторинг и сл.);

–
у складу са идентификованим потенцијалима и дефинисаним конфликтима и ограничењима
формулишу се општи и посебни циљеви развоја, уређења и заштите, укупно за подручје
по зонама, и деловима подручја слива;

–
варијанте развоја према сценаријима са различитим нивоима, динамиком, етапностима
(прва етапа 2011., друга етапа 2016. и трећа етапа 2021.) и инструментима за превазилажење
идентификованих проблема и ограничења и критеријум за избор оптималне планске варијанте;

–
предлог основних правила коришћења, уређења, заштите и развоја планског подручја
по зонама/просторним целинама и областима коришћења простора; 

–
друге елементе од значаја за израду Просторног плана.

3. Избор сценарија и
оптималне варијанте развоја и заштите планског подручја

 

Приликом
формулисања стратегија развоја, избора сценарија, оптималне варијанте развоја, као
и доношење одлука у погледу реализације појединачних инвестиционоих програма, уобичајено
је да се формира вишекритеријумски систем у функцији подршке донетим одлукама (енг.
децисион суппорт сyстем – ДСС). Приликом израде Просторног плана неопходно је направити
одговарајући систем прилагођен карактеру плана (план подручја посебне намене за
водоакумулацију) и величини планског подручја. За планирање развоја, коришћења,
уређења и заштите слива акумулације Кључ, предлаже се једна врста аналитичког модела
– модел доношења одлука и праћења ефеката на различитим нивоима планског одлучивања.

Предложени
модел доношења одлука (МДО) у разматрање узима 4 нивоа планирања, од: 

1)
стратешког – републичког; 2) тактичког – регионалног (Регион Јужног Поморавља –
Јабланички и Пчињски округ); 3) операционог – ниво општина са подручја плана (Лебане,
Медвеђа и Лесковац); 4) реализационог – ниво заједница насеља и локалних заједница
са подручја слива који су под директним/индиректним утицајем акумулације (16 насеља).
Са друге стране, пре формирања сценарија развоја и избора оптималне варијанте са
аспекта социо-економске, еколошке, инвестиционе, као и одрживости са аспекта имплементације
и реализације плана неоходно је: 1) формирати базу података; 2) извршити анализу
података; 3) посебно извршити социо-економску анализу; 4) предложити сценарије и
варијанте развоја.

База
података се формира од постојећих података из катастра и статистике, као и података
до којих се долази теренским истраживањима, анкетом и сл. Подаци се односе на просторне
и друге аспекте појединачних корисника простора, као што су: 

–
становништво и домаћинства, 

–
потрошачи воде (нпр. домаћинства, пољопривреда, индустрија и сл.), 

–
насеља и пратећа инфраструктура (техничка, екомомска и социјална), 

–
привредне активности, 

–
опште стање и квалитет елемената животне средине, и 

–
други подаци од значаја за израду Просторног плана. 

Подаци
су у форми индикатора појава и процеса и служе за формирање ГИС модела, неопходних
у обављању процена утицаја реализације планских решења тј. изградње акумулације
пре свега. Утицаји могу бити позитивни или негативни, а по врсти могу се поделити
на две велике групе: (1) социо-економске и њихов утицај на коришћење простора и
(2) утицаје који имају на животну средину. По интензитету и дужини трајања могу
бити: јаки утицаји дужег трајања, већи утицаји, мањи утицаји, вероватни утицаји
у случају када нема прецизних података или њихова процена није могућа. Посебни значај
ГИС модела огледа се у валоризацији потенцијала/ограничења планског подручја, као
и могућности, односно претњи.

Приликом
процена, посебно се издвајају социо-економски модели који имају за улогу друштвено-економску
оправданост техничких решења, као и оцену њихове изводљивости са аспекта појединца,
домаћинства, локалне заједнице, општина са планског подручја, округа/Региона, односно
Републике.

Предлажу
се неколико сценарија развоја, примера ради: сценарио „нултог развоја” (у случају
да се план нереализује); сценарио ревитализације и реинтеграције планског подручја;
сценарио комплетног и свеобухватног препорода и др. Сваки сценарио садржи одговарајуће
варијанте развоја, приоритете са препоруком за одређивање предлога мера и инструмената
за спровођење плана у првом четворогодишњем периоду, као и смернице за следеће етапе.

Коначан
избор сценарија развоја и избора оптималног варијантног решења обавља се након релативизације
циљева, услова, смерница, стечених обавеза са државног и регионалног нивоа и потреба
локалних заједница и корисника простора, посебно домаћинстава и појединаца који
су под непосредним утицајем планиране акумулације.

У
предложеном моделу доношења одлука (графикон 2), дат је схематски приказ наведених
активности.

 



 

4. Полазне основе за
дефинисање правила коришћења, уређења и заштите планског подручја

 

4.1. Правила коришћења,
уређења и заштите планског подручја

 

Сагласно
одредбама члана 16. Правилника о садржини и изради планских докумената прописана
је израда Правила коришћења, уређења и заштите планског подручја, и то нарочито
правила за:

–
Коришћење и заштиту природних ресурса (пољопривредно земљиште, шуме и шумско земљиште,
воде и водно земљиште);

–
Развој и уређење мреже насеља (изграђена подручја и подручја предвиђена за изградњу
– традиционална подручја – сеоска насеља);

–
Просторни развој и уређење руралних подручја;

–
Просторни развој, размештај и коришћење инфраструктурних система;

–
Заштиту животне средине, природних и културних добара;6

–
Коришћење и уређење простора од интереса за одбрану земље и заштиту од елементарних
непогода.

Правила
ће се одредити на основу претходно утврђених критеријума, а посебно се инсистира
на утврђивању правила за дефинисање просторних зона.

Потребно
је утврдити минималне величине подручја за категорисање специфичне намене простора
(3 зоне санитарне заштите, газдовање шумама, управљање водама, пољопривредна производња,
подручја за изградњу, изграђена подручја, грађевинска подручја у насељима и ван
насеља и др.), са одговарајућим описом граница. Правила треба да буду прецизно дефинисана
за наведене зоне. 

4.2. Критеријуми за коришћење,
уређење и заштиту планског подручја

 

4.2.1. Критеријуми за
коришћење планског подручја

 

– подручја управљања водама (одредити најмањи % за водопривредне
сврхе и режиме изградње у оквиру зона заштите);

– подручја газдовања шумама (одредити најмањи % шумских
површина);

– подручја пољопривредне производње (одредити најмањи %
екстензивне пољопривреде);

– подручја традиционалне изградње (сеоска подручја);

– изграђена подручја (остала изграђена подручја – инфра
и супраструктура), и друга подручја.

 

4.2.2. Критеријуми за
уређење планског подручја – дефинисање просторних зона (подручја од регионалног
и локалног значаја)

 

Критеријуми
за дефинисање просторних зона:

Подручја
од регионалног значаја

–
зоне заштите водоакумулације (прва, друга и трећа зона заштите)

–
зоне инфраструктуре

–
туристичке зоне

–
природне целине

–
подручја за цивилну заштиту и одбрану од елементарних непогода

Подручја
од локалног значаја

–
водопривредне зоне

–
шумско привредне зоне 

–
зоне пољопривредних економија

–
плављена подручја

–
ерозиона подручја

–
предеоне целине и простори предеоних целина која захтевају рехабилитацију

–
подручја са могућношћу контролисаног одлагања отпада

–
зоне општег типа и друге зоне

4.2.3. Критеријуми за
заштиту планског подручја

 

На
основу одредаба члана 6. Закона о стратешкој процени дефинисани су следећи критеријуми:

Карактеристике
Просторног плана, а нарочито:

–
значај Просторног плана за заштиту животне средине и одрживи развој;

–
проблеми заштите животне средине у Просторном плану и могућност утицаја на: 

–
ваздух, 

–
воде, 

–
земљиште,

–
климу, 

–
биљни и животињски свет, 

–
станишта и биодиверзитет, 

–
становништво и здравље, 

–
насеља, 

–
инфраструктурне и друге привредне објекте, 

–
друге створене вредности;

–
степен утицаја Просторног плана на друге планове и програме, укључујући и оне у
различитим хијерархијским структурама;

–
степен којим се Просторним планом успоставља оквир за реализацију пројеката у погледу
локације, природе, обима и услова функционисања или у вези са алокацијом ресурса.

Карактеристике
утицаја, а нарочито:

–
вероватноћа, интензитет, сложеност, реверзибилност;

–
временска димензија (трајање, учесталост, понављање);

–
просторна димензија: 

–
локација, 

–
географска област, 

–
број изложених становника,

–
ризици по људско здравље и животну средину;

–
деловање на насељене области; 

–
деловање на угрожене области: 

–
интензивно коришћење земљишта, 

–
постојећи ризици, 

–
екосистеми, 

–
биљне и животињске врсте.

IV. ПРЕДЛОГ ПРОСТОРНОГ
ПЛАНА ПОДРУЧЈА ПОСЕБНЕ НАМЕНЕ СЛИВА АКУМУЛАЦИЈЕ КЉУЧ 

 

1. Садржај предлога просторног
плана плана подручја посебне намене

 

Просторни план садржаће следеће елементе:

1. Опис границе подручја просторног плана;

2. Обавезе, услови и смернице из планских докумената вишег
реда, овог и суседних подручја;

3. Скраћени приказ постојећег стања (природни ресурси, становништво,
мрежа и функције насеља, рурална подручја, привредне делатности, услужне делатности
и јавне службе, саобраћај и инфраструктурни системи, животна средина, природна и
културна добра итд.);

4. Ограничења и потенцијали подручја просторног плана;

5. Општи и посебни циљеви;

6. Циљеви развоја по појединим областима;

7. Коришћење и заштита природних ресурса;

8. Развој и уређење мреже насеља;

9. Просторни развој зона дуж административне линије са АП
КиМ;

10. Просторни развој и уређење руралних подручја;

11. Просторни развој и размештај привредних делатности;

12. Просторни развој и размештај услужних делатности и јавних
служби;

13. Просторни развој, размештај и коришћење инфраструктурних
система;

14. Заштита животне средине;

15. Заштита природних и културних добара;

16. Коришћење и уређење простора од интереса за одбрану
земље и заштиту од елементарних непогода;

17. Имплементација Просторног плана слива акумулације „Кључ”
до 2021. године

18. Листа приоритетних активности за имплементацију просторног
плана;

19. Учесници у имплементацији просторног плана;

20. Мере и инструменти за имплементацију просторног плана;

21. Уговор о имплементацији просторног плана.

 

 

У складу са наведеним елементима предлаже се следећи садржај
текстуалног дела Просторног плана:

 

Текстуални део

 

II. ПОЛАЗНЕ ОСНОВЕ

 

1. ОПИС ГРАНИЦА ПОДРУЧЈА ПРОСТОРНОГ ПЛАНА

1.1. Границе и обухват подручја Просторног плана

1.2. Границе и обухват зона заштите изворишта (санитарне
и техничке)

2. УСЛОВИ И СМЕРНИЦЕ ИЗ ПЛАНСКИХ ДОКУМЕНАТА ВИШЕГ РЕДА

СКРАЋЕНИ ПРИКАЗ ПОСТОЈЕЋЕГ СТАЊА 

ОСНОВНИ ПОТЕНЦИЈАЛИ И ОГРАНИЧЕЊА РАЗВОЈА 

 

II. ЦИЉЕВИ ПРОСТОРНОГ РАЗВОЈА ВЕЗАНИ ЗА ИЗГРАДЊУ АКУМУЛАЦИЈЕ
И УРЕЂЕЊЕ И ЗАШТИТУ СЛИВНОГ ПОДРУЧЈА

 

1. ОПШТИ ЦИЉЕВИ 

2. ПОСЕБНИ ЦИЉЕВИ 

3. СПЕЦИФИЧНИ ЦИЉЕВИ

 

III. ПРАВИЛА КОРИШЋЕЊА, УРЕЂЕЊА И ЗАШТИТЕ ПЛАНСКОГ ПОДРУЧЈА
(према полазним основама за дефинисање правила – Поглавље III, потпоглавље 4. Програма)

1. ПЛАНСКО РЕШЕЊЕ АКУМУЛАЦИЈЕ „КЉУЧ”

1.1. Конфигурација Горње Јужноморавског система и Јабланичког
подсистема система („Барје”, „Брестовац”, „Гргуревац” и „Кључ”)

1.2. Конфигурација Јабланичког регионалног подсистема на
подручју Просторног плана

1.3. Конфигурација акумулације „Кључ” и веза са другим акумулацијама
Јабланичког подсистема

1.4. Конфигурација објеката акумулације „Кључ” ван подручја
Просторног плана

1.5. Динамика реализације објеката акумулације „Кључ”

2. РЕЖИМИ КОРИШЋЕЊА, УРЕЂЕЊА И ЗАШТИТЕ ПРОСТОРА У ДЕФИНИСАНИМ
ЗОНАМА

2.1. Простори за изградњу објеката у функцији акумулације
„Кључ”

2.2. Зона непосредне заштите изворишта

2.3. Подручје уже зоне заштите изворишта

2.4. Подручје шире зоне заштите изворишта

2.5. Подручје изван шире зоне заштите изворишта

3. КОРИШЋЕЊЕ И УРЕЂЕЊЕ ВОДНОГ, ПОЉОПРИВРЕДНОГ, ШУМСКОГ И
ГРАЂЕВИНСКОГ ЗЕМЉИШТА НА ПЛАНСКОМ ПОДРУЧЈУ

3.1. Режими коришћења водног, пољоприредног, шумског и грађевинског
земљишта 

3.2. Смернице за развој водопривреде и коришћење и уређење
водног земљишта 

3.3. Смернице за развој пољопривреде и коришћење и уређење
пољопривредног земљишта

3.4. Смернице за развој шумарства и коришћење и уређење
шума

3.5. Смернице за изградњу и коришћење и уређење грађевинског
земљишта

4. ПРОЈЕКЦИЈА СТАНОВНИШТВА И РАЗВОЈ НАСЕЉА НА ПЛАНСКОМ ПОДРУЧЈУ

4.1. Пројекција становништва као последица изградње акумулације

4.2. Развој насеља

5. РАЗВОЈ ТУРИЗМА И УРЕЂЕЊЕ ТУРИСТИЧКИХ ЛОКАЦИЈА НА ПЛАНСКОМ
ПОДРУЧЈУ

5.1. Основе (природне и створене) за организацију простора
за развој туризма

5.2. Програм туристичке понуде као дела шире туристичке
понуде

5.3. Правила коришћења и уређења туристичких зона и локација

6. ПРОСТОРНИ РАЗВОЈ, РАЗМЕШТАЈ И КОРИШЋЕЊЕ ИНФРАСТРУКТУРНИХ
СИСТЕМА НА ПЛАНСКОМ ПОДРУЧЈУ

6.1. Хидротехничка инфраструктура 

6.2. Путна инфраструктура

6.3. Електроенергетска мрежа и објекти

6.4. Телекомуникациона мрежа

7. ПРАВИЛА ИЗГРАДЊЕ И УРЕЂЕЊА ГРАЂЕВИНСКИХ ПРОСТОРА

7.1. Општа правила парцелације и регулације

7.2. Основна правила комуналног опремања и уређења насеља

7.3. Правила за расељавање домаћинстава

8. ЗАШТИТА ЖИВОТНЕ СРЕДИНЕ НА ПЛАНСКОМ ПОДРУЧЈУ

8.1. Мере заштите животне средине у фази изградње 

8.2. Мере заштите животне средине у току експлоатације

8.3. Мере за праћење стања животне средине након изградње
акумулације 

9. ЗАШТИТА ОД АКЦИДЕНАТА, ЕЛЕМЕНТАРНИХ НЕПОГОДА, ХАЗАРДА


И ОБЕЗБЕЂЕЊЕ ИНТЕРЕСА ЗА ОДБРАНУ ЗЕМЉЕ НА ПЛАНСКОМ ПОДРУЧЈУ

10. БИЛАНС ПЛАНИРАНЕ НАМЕНЕ ПРОСТОРА

ИВ. ИМПЛЕМЕНТАЦИЈА ПРОСТОРНОГ РАЗВОЈА ПЛАНСКОГ ПОДРУЧЈА

1. ПРИОРИТЕТНЕ АКТИВНОСТИ И ПРВА ЕТАПА ОСТВАРИВАЊА ПРОСТОРНОГ
ПЛАНА

2. УЧЕСНИЦИ У ИМПЛЕМЕНТАЦИЈИ ПРОСТОРНОГ ПЛАНА

3. МЕРЕ И ИСТРУМЕНТИ ЗА ИМПЛЕМЕНТАЦИЈУ ПРОСТОРНОГ ПЛАНА

3.1. Мере и инструменти различитих политика од значаја за
реализацију ППППН

3.2. Компензације за ограничења у развоју као последице
планских решења

3.3. Разрада и спровођење Просторног плана у другим плановима
и програмима

3.4. Подршке имплементацији Просторног плана

 

Графички део

 

Графички део просторног плана садржаће рефералне и тематске
карте у размери 1: 25.000, и то:

– Реферална карта бр. 1 – Намена простора;

– Реферална карта бр. 2 – Насеља и инфраструктурни системи;


– Реферална карта бр. 3 – Природни ресурси и рурална подручја,
заштита животне средине

– Тематска карта бр. 1 – Хидротехнички системи и процена
хазарда

– и друге тематске карте.

 

2. Финансијска средства
и рокови потребни за израду просторног плана подручја посебне намене

 

2.1. Процењена финансијска
средства потребна за израду просторног плана

 

За
потребе Програма израде Просторног плана извршена је прелиминарна процена минималних
потребних финансијских средстава. Процена је извршена на основу Одлуке Управног
одбора Инжењерске коморе Србије број 342/1-13 од 29. јануара 2004. године о минималним
ценама за израду просторних планова подручја посебне намене.

Процењена
минимална средства за израду плана износе 2.500.000,00 дин. Средства су обезбеђена
Законом о буџету Републике Србије за 2006. годину.

Према
основним фазама израде Просторног плана даје се следећи распоред процењених средстава:



 

 

НАПОМЕНА:

За потребе овог програмског елабората дата је оквирна процена
финансијских средстава. По доношењу Одлуке о изради Просторног плана подручја посебне
намене слива акумулације Кључ биће спроведен поступак јавног оглашавања и избора
најповољнијег понуђача за израду Просторног плана. Могућа пројекција затварања будуће
финансијске конструкције за израду

 

Просторног плана обухватила би средства потребна за трошкове
зарада ангажованих истраживача (1/3 средстава), средства потребна за теренска истраживања
и прибављања додатних информација, услова, формирање базе података (1/3 средстава)
и материјални и други трошкови (1/3 средстава). Трошкови рада Комисије за стручну
контролу, трошкови јавних оглашавања, службених путовања и сличне активности из
надлежности Агенције утврђују се годишњим финансијским планом (Финансијски план
Републичке агенције за просторно планирање за 2005/2006. годину) и нису предмет
претходне процене. Коначан износ финансијских средстава потребних за израду Просторног
плана биће познат након спровођења поступка утврђеног Законом о јавним набавкама
и доделе уговора о јавној набавци најповољнијем понуђачу.

 

2.2. Рокови израде просторног
плана

 

Фазе израде Просторног плана су:

1. Стратегија развоја планског подручја 

2. Предлог Просторног плана

Израда и доношење Просторног плана, одвијаће се по следећој
динамици:

1. Стратегија развоја
планског подручја

 

Израда
радне верзије Стратегије развоја планског подручја (интерпретација резултата анализе
постојеће документације за планско подручје и резултата урађених експертиза по различитим
областима; опис стања, потенцијала и ограничења на планском подручју; предлог основних
и посебних циљева; предлог основних правила коришћења, уређења, заштите и развоја
планског подручја; евиденција и могућност решавања конфликата у простору на принципима
одрживог развоја; варијанте развоја; смернице за избор приоритета и приоритети развоја;
други елементи од значаја за израду просторног плана)

Рок:
3 месеца

Стручна
контрола Стратегије развоја планског подручја и усаглашавање ставова локалне самоуправе
и корисника простора

Рок:
15 дана

Израда
финалне верзије Стратегије развоја планског подручја

Рок:
15 дана

2. Предлог просторног
плана

 

Израда
радне верзије предлога Просторног плана

Рок:
3 месеца

Стручна
контрола радне верзије предлога Просторног плана

Рок:
15 дана

Израда
финалне верзије предлога Просторног плана

Рок:
15 дана

Обављање
јавног увида

Рок:
1 месец

Финална
редакција Просторног плана

Рок:
15 дана

Доношење
Просторног плана

Рок:
15 дана

Укупан
рок за израду Просторног плана у свим фазама планиран је на 10 месеци.

Од
тога, рок за израду Стратегије развоја планског подручја и Предлога Просторног плана
планиран је на 6 месеци, а рок за процедуру стручне контроле, јавног увида, финалне
редакције и доношења Просторног плана је 4 месеца.

3. Усвајање просторног
плана и овера рефералних карата

 

Сагласно одребама члана 19. Закона о планирању и изградњи
Просторни план подручја посебне намене слива акумулације „Кључ” доноси Влада, чија
општа садржина је утврђена одредбама члана 16. Правилника о садржини и изради планских
докумената,7 и то:

1. Текстуални део

И. Полазне основе

– Опис границе подручја просторног плана;

– Обавезе, услове и смернице из планских докумената вишег
реда, овог и суседних подручја;

– Скраћени приказ постојећег стања (природни ресурси, становништво,
мрежа и функције насеља, рурална подручја, привредне делатности, услужне делатности
и јавне службе, саобраћај и инфраструктурни системи, животна средина, природна и
културна добра итд.);

– Ограничења и потенцијали подручја просторног плана.

II. Циљеви просторног развоја

– Општи и посебни циљеви;

– Циљеви развоја по појединим областима.

III. Правила коришћења, уређења и заштите планског подручја

– Коришћење и заштита природних ресурса;

– Развој и уређење мреже насеља;

– Просторни развој и уређење руралних подручја;

– Просторни развој и размештај привредних делатности;

– Просторни развој и размештај услужних делатности и јавних
служби;

– Просторни развој, размештај и коришћење инфраструктурних
система;

– Заштита животне средине;

– Заштита природних и културних добара;

– Коришћење и уређење простора од интереса за одбрану земље
и заштиту од елементарних непогода.

ИВ. Имплементација просторног плана

Имплементација Просторног плана подручја акумулације „Кључ”
до 2021. године

1.1. Етапност

– Прва етапа до 2011. године

– Друга етапа до 2016. године

– Трећа етапа до 2021. године 

1.2. Мере и инструменти

 

Имплементација Прве етапе
(до 2011. године) 

Просторног плана посебне
намене слива акумулације „Кључ”

 

2.1.
Листа приоритетних активности за имплементацију просторног плана;

2.2.
Учесници у имплементацији просторног плана;

2.3.
Мере и инструменти за имплементацију просторног плана;

2.4.
Уговор о имплементацији просторног плана.

2.
Графички део

Графички
део просторног плана садржаће рефералне карте у размери 1:25.000, и то:

–
Реферална карта бр. 1 – Намена простора;

–
Реферална карта бр. 2 – Мрежа насеља, функција, јавних служби и инфраструктурних
система; 

–
Реферална карта бр. 3 – Природни ресурси и рурална подручја, заштита животне средине.

Влада
доноси Просторни план подручја посебне намене слива акумулације „Кључ”, Уредбом
о утврђивању планског документа, којом ће се ближе прописати услови и начин овере
рефералних карата и закључивања Уговора о имплементацији.

4. Закључивање уговора
о имплементацији

 

Сагласно
одредбама члана 31. Закона о планирању и изградњи саставни део Просторног плана
представља Уговор о имплементацији. Неопходно је покренути питање имплементације
плана још у најранијој фази – дефинисању циљева и стратешких опредељења. Саставни
део Уговора о имплементацији биће Биланс приоритета и Биланс средстава.

4.1.
Биланс приоритета биће разрађен према обавезама појединих носиоца који ће обухватити
приоритете дефинисане плановима, програмима, пројектима и објектима, и

4.2.
Биланс средстава обухватиће обавезе по основу дефинисаних приоритета односно по
плановима, програмима, пројектима и објектима.

Уговор
о имплементацији садржи нарочито обавезе потписника у погледу услова за приступ
одговарајућим фондовима, према специфицираним планским решењима и мерама, као и
динамику и начин обезбеђивања средстава за њихову реализацију.

Уговор
о имплементацији закључују по усвајању Просторног плана, учесници у реализацији
за период од 4 године (прва етапа – до 2011. године).



 

ОДЛУКА 

О ИЗРАДИ СТРАТЕШКЕ ПРОЦЕНЕ
УТИЦАЈА ПРОСТОРНОГ ПЛАНА ПОДРУЧЈА 

ПОСЕБНЕ НАМЕНЕ СЛИВА
АКУМУЛАЦИЈЕ „КЉУЧ”

 

1. Разлози за вршење
стратешке процене

 

1.1. Правни основ

 

Сагласно
одредбама члана 6. Закона о стратешкој процени утицаја на животну средину („Службени
гласник РС”, број 135/2005), критеријуми за утврђивање могућности значајних утицаја
на животну средину планова и доношење одлуке о изради стратешке процене садржани
су у Прилогу И овог закона. Ови критеријуми заснивају се на: (1) Карактеристикама
плана и (2) Карактеристикама утицаја. За доношење одлуке о изради и обухвату стратешке
процене утицаја, уз примену осталих критеријума, посебно је важна идентификација
проблема заштите животне средине планског подручја и могућност утицаја плана на:

–
ваздух,

–
воде,

–
земљиште,

–
климу,

–
биљни и животињски свет,

–
станишта и биодиверзитет,

–
заштићена природна добра,

–
становништво и здравље,

–
градове и друга насеља,

–
културно-историјску баштину,

–
инфраструктурне, индустријске,

–
друге створене вредности.

Просторни
план је заснован на:

–
стратешким смерницама и решењима Просторног плана Републике Србије,

–
Водопривредној основи Републике Србије,

–
другим дугорочним стратегијама, основама и политикама из области рударства, енергетике,
водопривреде, пољопривреде, шумарства, итд.,

–
програмима и другим документима развоја регионалног значаја и локалног значаја.

Ступањем
на снагу Закона о стратешкој процени утицаја на животну средину (у даљем тексту:
Закон) обавеза је да се за наведени план изради „Извештај о стратешкој процени утицаја
на животну средину Просторног плана подручја посебне намене слива акумулације ’Кључ’,
2006–2021.”, будући да се на подручју планира изградња бране и акумулације које
могу имати значајан утицај на животну средину, а који се налазе на списку објеката
за које је обавезна израда процена утицаја пројекта/објеката на животну средину
у складу са Законом. 

2. Приказ питања и проблема
на планском подручју који ће бити разматрани

 

2.1. Функције и ефекти
изградње акумулације

 

2.1.1. Функције акумулације

 

Просторни
план подручја посебне намене слива акумулације Кључ се превасходно припрема у функцији
изградње, уређења, одређивања режима коришћења и заштите акумулације (сливног подручја)
Кључ. 

Неуравнотежени
водни режим са израженим амплитудама – сушни период у току летњег периода и поплавно
бујичарски у време поводња представља један од главних проблема у управљању водама
на планском подручју.

Изградњом
бране и акумулације „Кључ” омогућиће се равномерна прерасподела вода у смислу ретензионирања
поплавних таласа у време поводња и акумулирања и стварање значајаних резерви воде
за сушни период. 

Будућа
акумулација обезбеђује довољне количине воде за потрошаче (становништво и привреда)
у општинама Лебане и Медвеђа, као и могућност прикључивања потрошача са територије
општине Бојник. Друга функција акумулације је наводњавање пољопривредних површина
уз истовремено оплемењивање малих вода и испуштање гарантованог еколошког протицаја.

Формирањем
акумулације стварају се услови за плански развој туризма, лова и риболова на овом
подручју.

Шире
узевши, комплетан водопривредни систем Шуманка има развојни карактер за ово подручје
јер ће имати бројне и различите ефекте на простор, услове живота, екологију и развој.

Укупна
површина планског подручја износи 218 км2. Границама Просторног
плана обухваћени су делови територије три општине, и то: Лесковац, Лебане и Медвеђа.
На основу расположивих података са почетка 2005. године дата је постојећа намене
простора на подручју просторног плана у Табели 1.



 

 

Само
сливно подручје акумулације „Кључ” на профилу бране „Кључ” је 109,44 км2
и укључује акумулацију „Кључ” са зонама непосредне заштите, уже гравитационо подручје
акумулације са приобалним појасом ширине око 500 м, подручја сливова свих значајних
притока реке Шуманке – почев од изворишног дела закључно са акумулацијом „Кључ”.
Просторним планом одређују се границе зона заштите, уз истовремено дефинисање режима
и правила коришћења, уређења и заштите зона, укључујући и правила изградње.

Предмет
стратешке процене утицаја су и наведени режими и правила са аспекта интегралног
управљања сливним подручјем.

2.1.2. Ефекти изградње
акумулације „Кључ”

 

За
потребе израде програмског задатака за припрему Просторног плана дата је прелиминарна
процена ефеката изградње акумулације Кључ, и то: директни ефекти изградње; ефекти
потапања земљишта; социо-економски ефекти који се односе на регион, општине, заједнице
насеља, насеља, локалне заједнице, домаћинства и појединца; и остали ефекти.

Стратешком
проценом утицаја извршиће се евалуација свих ефеката (позитивних и негативних) на
принципима одрживости узимајући у разматрање ефекте који утичу на животну средину,
као и социо-економске ефекте (директне и индиректне).

Програмом
израде Просторног плана извршена је прелиминарна процена ефеката изградње акумулације
„Кључ”.

Комплетан
водопривредни систем Шуманка има развојни карактер за ово подручје јер ће имати
бројне и различите ефекте на простор, услове живота, екологију и развој.

2.1.2.1. Директни ефекти
изградње

 

–
просечна испорука 220 л/с воде за водоснабдевање,

–
испуштање гарантованог протицаја 130 л/с током целе године,

–
наводњавање 4.900 ха пољопривредних површина,

–
оплемењавање вода реке Јабланице испуштањем 240 л/с просечно годишње односно до
720 л/с средње месечни максимум,

–
заштита од поплава и наноса, 

–
могућност развоја туризма, рекреације, лова и риболова.

2.1.2.2. Ефекти испуштања
воде

 

Испуштање
воде за различите намене ће, такође, променити одређене услове живљења и рада на
овом подручју. Предвиђени начин наводњавања и оплемењавања малих вода (испуштањем
воде из површинских слојева акумулације преко посебно конструисаних захвата) имаће
позитивне ефекте на:

–
квалитет воде у акумулацији, и

–
низводне кориснике (за наводњавање, рекреацију) који добијају воду погодније температуре.

2.1.2.3. Ефекти потапања
земљишта

 

Реализација
овог пројекта због потапања земљишта имаће одређеног утицаја на коришћење овог подручја.


Прво,
пуњење акумулације значиће:

–
потапање дела регионалног пута Р 223 који од Лебана води до села Клајић, као и локалног
пута према селу Липовица. За оба пута дефинисано је решење њиховог измештања, и

–
угрожавање 6 домаћинстава,8 од којих једно живи и ради на овом подручју,
док су остала домаћинства напустила стамбене и помоћне објекте,

Друго,
изградња језера захтева: 

–
потапање око 150 ха, највећим делом шумског земљишта (80%), а мањим делом ливада
и пашњака (10%), обрадивог земљишта (9%) и воћњака (1%), и 

–
пресељење четири становника, који живе на простору будућег језера.

2.1.2.4. Остали ефекти

 

Изградња
ове акумулације ће позитивно утицати на услове живота, јер ће значити:

–
обезбеђење довољних количина висококвалитетне воде за пиће, 

–
стварање услова за развој одређених привредних активности (туризам, рекреација,
лов, риболов, интензивна пољопривреда и др.),

побољшање
еколошког стања овог простора кроз успостављање новог режима воде.

2.2. Приказ проблема
на подручју просторног плана

 

На планском подручју не постоје организована мерења о стању
квалитета ваздуха, воде и земљишта. Слив реке Шуманке припада Горње Јужноморавском
сливу и у поређењу са стањем Јужне Мораве у средњем, а посебно доњем току у извесном
смислу показује незагађеност и погодан је за водоснабдевање.

За потребе израде програма израде Просторног плана дато
је стање, проблеми и ограничења, и то како следи:

Стање 

 

Ваздух

 

На подручју Просторног плана не постоје подаци о организованим
мерењима у досадашњем периоду који би указивали на квалитет ваздуха. Као основни
извор евентуалног загађења ваздуха је неконтролисана производња и испуштање издувних
гасова из саобраћаја и домаћинстава, који настају као последица: коришћења старих
возила без одговарајућих уређаја за пречишћавање издувних гасова и неконтролисаног
спаљивања различитих материја. С обзиром на малу густину насељености, као и низак
интензитет саобраћаја тај утицај је готово занемарљив.

Воде

 

Квалитет воде реке Шуманке, као и њених притока не задовољава
Водопривредном основом одређену класу. Главни извори загађења су домаћинства, али
у целини није угрожен потенцијал за водоснабдевање.

Насупрот нижем квалитету вода у речним токовима, квалитет
и резерве подземних вода су врло добре и ради очувања оваквог стања захтевају посебан
режим заштите.

Земљиште

 

Стање квалитета земљишта у директној је вези са системом
управљања отпадом (чврстим, течним и опасним) и употребом агрохемијских мера у пољопривредној
производњи. 

У насељима врши се неконтролисано смештање отпада.

Флора и фауна – биодиверзитет


 

Подручје Просторног плана је некада у знатној мери обиловао
аутохтоном шумском вегетацијом храста, цера, букве и у вишим пределима зимзеленим
растињем. Посебну вредност представљају травне вегетације ливада и планинских пашњака,
које обилују лековитим биљем. На основу расположивих података на подручју Просторног
плана не налази се ни једно заштићено или у поступку заштите природно добро.

Од дивљачи заступљени су веверица, зец, јелен, лисица, вук,
дивља свиња, а од птица фазан, јаребица, препелица, кос и др., а од риба пастрмка,
мрена, кркуша, клен и др.

Проблеми 

 

Ваздух

 

Општи проблем за Регион Јужног Поморавља у целини, као и
за подручје Просторног плана представља недостатак прописа и непримењивање републичких
закона.

Воде

 

Општи проблем за Регион Јужног Поморавља у целини представља
недостатак прописа за управљање водама и течним отпадом, као и непримењивање републичких
закона.

Посебан проблем представља неконтролисано ослобађање течног
отпада из домаћинстава као последица комуналне опремљености.

Земљиште

 

Неконтролисано смештање отпада представља општи проблем.
Посебан проблем који је резултат недисциплине представљају „дивље депоније” – расути
по насељима и у близини путева. Од изузетне важности је да се превентивно спрече
негативне појаве које се бележе у Региону Јужног Поморавља у целини, где су забележени
случајеви смештања отпада у речне токове.

Флора и фауна – биодиверзитет

 

Неконтролисана
сеча шума, као последица економске неразвијености и коришћења дрвне масе за ложење,
има за последицу изражене ерозионе процесе, што потенцијално представља проблем
и ограничење у будућем управљању сливног подручја.

2.3. Приказ циљева и
основних поставки просторног плана

 

За
потребе израде програмског задатка за припрему Просторног плана дефинисани су: општи,
посебни и специфични циљеви. Циљеви су дефинисани на принципима одрживог развоја,
као и на начелима за уређење простора прописаних одредбама члана 3. Закона о планирању
и изградњи. Током израде просторног плана и обављања стратешке процене потребно
је њихово преиспитивање и потрвђивање са аспекта социо-економске и еколошке одрживости.


Основни
циљ је утврђивање дугорочне концепције организације, уређење, заштите и коришћења
подручја акумулација „Кључ” на реци Шуманки, како би се обезбедили услови за заштиту
подручја акумулације од деградације.

Овај
основни циљ укључује следеће опште циљеве:

–
Обезбеђивање простора и услова за формирање акумулације и лоцирање инфраструктуре
у функцији акумулације;

–
Стварање услова за несметано функционисање водозахватних постројења, пратеће инфраструктуре
и објеката;

–
Заштита сливног подручја а посебно приобаља акумулације од ненаменског коришћења
земљишта;

–
Успостављање зона санитарне заштите изворишта, појаса и зона техничке заштите водозахвата
и пратећих објеката;

–
Дефинисање режима коришћења и уређења простора по зонама санитарне и техничке заштите;

–
Обезбеђење заштите подручја слива акумулације од деградације, посебно непланске
изградње и неконтролисане сече шума;

–
Одређивање режима коришћења пољопривредног земљишта и примене агротехничких мера
у заштићеном подручју;

–
Утврђивање услова коришћења шума, пашњака и ливада у заштићеном подручју;

–
Прописивање услова за изградњу, реконструкцију и коришћење инфраструктурних система
у сливном подручју;

–
Утврђивање оптималног размештаја активности, физичких структура и становништва у
зони заштите.

На
основу општих циљева изведени су следећи посебни циљеви:

–
Унапређење квалитета живота становништва са планског подручја и локалних заједница,
стварање услова за задовољење потреба локалних заједница и побољшање доступности
јавним сервисима;

–
Утврђивање елемената стратегије развоја заснованих на уравнотеженим интересима
– националних, регионалних и локалних, са интересима локалних заједница на планском
подручју, на принципима одрживости, компензације, социјалне правичности, солидарности,
социјалне кохезије, уравнотеженог развоја и др.;

–
Решавање конфликтних интереса између водопривреде и осталих корисника простора;

–
Смањење или елиминисање негативних последица утврђеног режима заштите вода;

–
Оптимално и усклађено коришћење природних потенцијала и физичких структура на подручју
слива акумулације;

–
Развој и размештај комплементарних делатности на планском подручју;

–
Унапређење квалитета животне средине;

–
Дефинисање планских решења, правила и смерница у функцији дугорочне организације,
уређење, заштиту и коришћење подручја.

Разрадом
посебних циљева дефинисани су специфични циљеви:

–
Обављање детаљне анализе узрочно-последичних односа у простору изазваних изградњом
акумулације Кључ:

–
утврђивање негативних последица и валоризација подстицаја који настају изградњом
акумулације Кључ (анализа односа штета и користи),

–
утврђивање локација, обима, динамике пресељења домаћинстава,

–
ажурно и правично решавање имовинско-правних односа и дефинисање система мера и
услова компензације у оквиру посебних компензационих програма,

–
обезбеђење даљег функционисања и унапређења постојећих физичких структура, које
се већ налазе на подручју слива акумулације „Кључ”, а нису у супротности са основном
функцијом подручја,

–
измештање постојећих физичких структура уколико њихова функција не може да се усклади
са функцијом акумулације и режимом заштите вода у сливу; 

–
Идентификација и валоризација свих расположивих ресурса са зонингом профитабилности
планског подручја у смислу оспособљавања планског подручја и локалних заједница
за одрживи развој:

–
утврђивање генератора – носиоца одрживог развоја, као импулса и подршке развоју,

–
утврђивање основа одрживог развоја – унапређење постојећих и развој нових делатности,


–
унапређење услова живота и локалне економије – изградња инфраструктуре, побољшање
доступности јавним сервисима, подизање квалитета услуга, санитарно уређење и комунално
опремање насеља,

–
дефинисање детаљног система управљања отпадом;

–
Утврђивање мера за заштиту од природних катастрофа, елементарних непогода и заштите
од интереса за одбрану земље;

–
Дефинисање институционално-организационих и управно-надзорних надлежности за спровођење
просторно планских решења и мониторинг.

2.4. Евалуација могућих
значајних утицаја

 

С
обзиром да се акумулација и објекти у њеној функцији налазе на листи пројеката и
објеката који су предмет процене утицаја на животну средину, неопходно је пре обављања
стратешке процене у ужем смислу, извршити специфицирање свих објеката/пројеката
са подацима о локацијама. Ово „разграничење” је посебно важно и са становишта „Европске
стратешке директиве”,9 у смислу дефинисања поља стратешке процене и процене
утицаја. 

Како
је Законом прописан поступак утврђивања могућности значајног утицаја, за потребе
израде ових програмских основа предлаже се следећа методологија према критеријумима
прописаним у Прилогу И Закона. 

Модел
вредновања утицаја изведен је на основу методологије британског министарства за
животну средину.10 Значај утицаја процењује се у односу на величину
(интензитет) утицаја и просторне размере на којима се може остварити утицај. Утицаји,
односно ефекти, планских решења, према величини промена се оцењују бројевима од
-3 до +3, где се знак минус односи на негативне, а знак плус на позитивне промене,
како је приказано у Табели 2. Овај систем вредновања примењује се како на појединачне
индикаторе утицаја, тако и на сродне категорије преко збирних индикатора.



 

 

На основу прелиминарне процене елемената специфицираних
у Прилогу И Закона могући значајни утицаји су на следеће елементе:

– хидрогеологија,

– квалитет вода,

– квалитет земљишта,

– предеоне карактеристике,

– здравље становништва,

– развој „еколошке” свести,

– демографија и насеља,

– запосленост,

– развој пољопривреде,

– развој енергетике,

– развој туризма,

– водопривредна инфраструктура,

– ризик од техничких несрећа,

– саобраћајна инфраструктура,

– ризик од природних непогода.

Поред тога, биће такође разматрани:

– степен утицаја плана и програма на друге планове и програме,
укључујући и оне у различитим хијерархијским структурама;

– степен којим се планом и програмом успоставља оквир за
реализацију пројеката у погледу локације, природе, обима и услова функционисања
или у вези са алокацијом ресурса.

 

3. Разлози за изостављање
појединих питања заштите животне средине из извештаја 

о стратешкој процени
утицаја

 

Како
су показали резултати прелиминарне евалуације могућих утицаја планских решења на
животну средину, одређен број могућих утицаја нема стратешки значај ни по интензитету
нити по просторним димензијама, те ће бити изостављени из извештаја о стратешкој
процени утицаја. То су утицаји плана на: 

–
квалитет ваздуха,

–
глобална промена климе,

–
природна станишта и биодиверзитет,

–
заштићена природна добра,

–
заштићена културна добра,

–
бука и вибрације,

–
радиоактивност,

–
нејонизујуће зрачење.

4. Елементи извештаја
о стратешкој процени

 

Извештај
о стратешкој процени утицаја на животну средину Просторног плана подручја посебне
намене слива акумулације „Кључ” сагласно одредбама чл. 12–17. Закона о стратешкој
процени утицаја на животну средину, садржаће:

I.
Полазне основе стратешке процене,

II.
Општи и посебни циљеви стратешке процене и избори индикатора,

III.
Процена могућих утицаја са описом мера предвиђених за смањење негативних утицаја
на животну средину,

IV.
Смернице за израду стратешких процена на нижим хијерархијским нивоима и процене
утицаја пројеката на животну средину,

V.
Програм праћења стања животне средине у току спровођења просторног плана (мониторинг),11


VI.
Приказ коришћене методологије и тешкоће у изради стратешке процене,

VII.
Приказ начина одлучивања, опис разлога одлучујућих за избор датог плана и програма
са аспекта разматраних варијантних решења и приказ начина на који су питања животне
средине укључена у радну верзију предлога просторног плана,

VIII.
Закључци до којих се дошло током израде извештаја о стратешкој процени представљене
на начин разумљив јавности,

IX.
Други подаци од значаја за стратешку процену.

5. Начин учешћа заинтересованих
органа и организација и јавности у поступку израде 

и разматрања стратешке
процене утицаја

 

Сагласно
одредбама члана 11. Закона, орган надлежан за припрему плана у припреми одлуке о
изради стратешке процене дужан је да, од органа надлежног за послове заштите животне
средине и заинтересованих органа и организација затражи мишљење. У том смислу потребно
је затражити мишљење о овом програму за израду од следећих органа и организација:

–
Министарство науке и заштите животне средине – Управа за заштиту животне средине,

–
Завод за заштиту природе Србије,

–
Министарство за капиталне инвестиције,

–
Министарство културе,

–
Завод за заштиту споменика културе Србије,

–
Министарство пољопривреде, шумарства и водопривреде,

–
Министарство рударства и енергетике,

–
Министарство, трговине, туризма и услуга,

–
ЈП „Електропривреда Србије”,

–
Републички секретаријат за законодавство и др.

Према
члану 19. Закона, потребно је обезбедити учешће јавности у разматрању извештаја
у оквиру излагања плана и програма на јавни увид и одржавања јавне расправе. 

Досадашњи
начин јавне расправе у оквиру процеса доношења просторних планова није усклађен
са савременом праксом у већини европских земаља, а посебно одступа од пропозиција
„Архус конвенције о доступности информација, учешћу јавности у доношењу одлука и
доступности правосућа по питањима заштите животне средине” (ЕЦЕ/ЦЕП/43/98), које
су нашле своје место у Закону о заштити животне средине (члан 81). 

Због
значаја могућих негативних и позитивних утицаја предложеног просторног плана на
животну средину, здравље људи, социјални и економски статус локалних заједница нарочито
је важно адекватно и „транспарентно” укључивање заинтересованих страна (инвеститора,
надлежних државних органа, локалних управа, невладиних организација и становништва)
у процес доношења одлука по питањима заштите животне средине. Учешће надлежних органа
и организација обезбеђује се писменим путем и путем презентација и консултација
у свим фазама израде и разматрања стратешке процене. Учешће заинтересоване јавности
и невладиних организација обезбеђује се у оквиру излагања просторног плана уз одговарајуће
презентације.

6. Избор и обавезе носиоца
израде извештаја о стратешкој процени

 

6.1. Избор носиоца израде
Извештаја

 

Носилац
израде Извештаја о стратешкој процени утицаја на животну средину Просторног плана
подручја посебне намене слива акумулације Кључ је Републичка агенција за просторно
планирање.



 

6.3. Предлог методологије

 

Примениће
се методологија која се користи у Европској унији и посебно методе из „Практичног
упутства за примену ЕУ Директиве 2001/42/ЕС на урбанистичке и просторне планове”
Енглеске и Упутства EC DG XI за процену индиректних и кумулативних утицаја као и
интеракција утицаја, као и резултата научних истраживања у овој области.

1.
The Strategic Environmental Assessment Directive: Guidance for Planning Authorities,
Practical guidance on applying European Directive 2001/42/EC,on the assessment of
the effects of certain plans and programmes on the environment’ to land use and
spatial plans in England, October 2003, Office of the Deputy Prime Minister: London.

2.
EC DG XI, Guidelines for the Assessment of Indirect and Cumulative Impacts as well
as Impact Interactions, MAY 1999, NE80328/D1/3.

6.4. Састав стручног
тима

 

Стручни тим биће састављен
од стручњака одговарајућег профила, и то: инжењера технологије, архитектуре, машинства,
грађевине, агрономије, пејзажне архитектуре, просторних планера, економиста, социолога
и др.

 

–––––––––––

1
Прелиминарна процена негативних утицаја изградње акумулације „Кључ” указују да се
на потесу који ће бити потопљено налази 8 стамбених објеката прве и друге категорије
укупне површине 756 м2 (прве категорије 316 м2 и друге категорије
440 м2), 8 помоћних пољопривредних објеката друге и треће категорије
укупне површине 135 м2 (друге категорије 40 м2 и треће категорије
95 м2).

2
Према: Стратегија одрживог развоја општине Лесковац, Фонд за развој општине Лесковац,
Лесковац, октобар, 2002. године.

3
Допис Министарства рударства и енергетике број 350-01-00006/2005-10 од 7. новембра
2005. године.

4
Републичка агенција за просторно планирање је у сарадњи са Републичким заводом за
статистику и Републичким геодетским заводом обезбедила одговарајуће статистичке
и податке из катастра за подручје Просторног плана.

5 
Прелиминарни
биланси земљишта урађени за потребе овог програмског елабората, а на основу података
РГЗ – стање почетком 2005. године, указују да се на планском подручју – 16 насеља
у општинама Лебане, Медвеђа и Лесковац у структури грађевинског земљишта јавља само
грађевинско земљиште ван грађевинског подручја, док нису евидентиране категорије
градског грађевинског и грађевинског земљишта у грађевинском подручју. Потребно
је током израде Просторног плана извршити класификацију према одредбама Закона о
планирању и изградњи, тј. евидентирати јавно и остало грађевинско земљиште.

6
Према расположивим подацима из надлежних организација за заштиту споменика културе
и природе (Републички завод за заштиту споменика културе и Завод за заштиту природе
Србије), до сада на планском подручју није евидентирано ни једно културно/природно
добро.

7
Одредбама члана 22. Правилника за подручја акумулације предвиђено је да за подручје
слива акумулације и изворишта вода просторни план подручја посебне намене садржи
и: правила уређења и коришћења простора према утврђеном режиму санитарне заштите
изворишта у ужој и широј зони; решење проблема пресељења становништва, измештања
саобраћајница, инфраструктурних и других објеката из зоне простирања водних акумулација;
услове вишенаменског коришћења водних акумулација и др.

8
Прелиминарна процена негативних утицаја изградње акумулације „Кључ” указују да се
на потесу који ће бити потопљено налази 8 стамбених објеката прве и друге категорије
укупне површине 756 м2 (прве категорије 316 м2 и друге категорије
440 м2), 8 помоћних пољопривредних објеката друге и треће категорије
укупне површине 135 м2 (друге категорије 40 м2 и треће категорије
95 м2).

9
„Еуропеан Дирецтиве 2001/42/ЕЦ он тхе Ассессмент оф тхе Еффецтс оф Цертаин Планс
анд Программес он тхе Енвиронмент’’.

10
Стојановић Б., 2002, Управљање животном средином у просторном и урбанистичком планирању:
Стање и перспективе, у монографији „Новији приступи и искуства у планирању, ИАУС,
стр. 119 - 140.

11
Програм праћења стања животне средине у току спровођења Просторног плана може бити
саставни део програма мониторинга који обезбеђује орган надлежан за заштиту животне
средине