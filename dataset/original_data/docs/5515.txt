На основу члана 35. став 2. Закона о планирању и изградњи („Службени гласник РС”, бр. 72/09, 81/09 – исправка, 64/10 – УС и 24/11) и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07, 65/08 и 16/11),
Влада доноси
 
УРЕДБУ
о утврђивању Просторног плана подручја посебне намене Специјалног резервата природе Сува планина

"Службени гласник РС", број 55 од 1. јуна 
	2012.
 
Члан 1.
Утврђује се Просторни план подручја посебне намене Специјалног резервата природе Сува планина (у даљем тексту: Просторни план), који је одштампан уз ову уредбу и чини њен саставни део.
Члан 2.
Просторним планом утврђују се основе организације, коришћења, уређења и заштите подручја посебне намене Специјалног резервата природе Сува планина на деловима територија општина Гаџин Хан и Бела Паланка, као и градске општине Нишка Бања.
Члан 3.
Просторни план састоји се из текстуалног дела и графичких приказа.
Текстуални део Просторног плана објављује се у „Службеном гласнику Републике Србије”.
Графички прикази (рефералне карте) израђени су у размери 1: 50.000, и то: реферална карта 1 – Посебна намена простора; реферална карта 2 – Мрежа насеља и инфраструктурни системи; реферална карта 3 – Природни ресурси, заштита животне средине и природних и културних добара; и реферална карта 4 – Карта спровођења.
Графичке приказе из става 3. овог члана, израђене у 9 примерака, оверава својим потписом министар надлежан за послове просторног планирања.
Члан 4.
Просторни план спроводи се израдом и доношењем просторних планова јединица локалне самоуправе и урбанистичких планова, као и развојним плановима и програмима, програмима уређења грађевинског земљишта и програмима заштите животне средине и природе.
Члан 5.
Графички прикази из члана 3. став 3. ове уредбе, чувају се трајно у Влади (један комплет), Министарству животне средине, рударства и просторног планирања (два комплета), општини Гаџин Хан (један комплет), општини Бела Паланка (један комплет), градској општини Нишка Бања (један комплет) и Републичкој агенцији за просторно планирање (три комплетa). 
	
Документациона основа на којој се заснива Просторни план чува се у Републичкој агенцији за просторно планирање.
Члан 6.
Право на непосредан увид у графичке приказе из члана 3. став 3. ове уредбе имају правна и физичка лица, под условима и на начин које ближе прописује министар надлежан за послове просторног планирања.
Члан 7.
Просторни планови јединица локалне самоуправе, урбанистички планови и пројекти ускладиће се са одредбама ове уредбе на начин утврђен Просторним планом.
Планови и програми развоја који се доносе по посебним прописима, прописи и други општи акти ускладиће се са одредбама ове уредбе у року од годину дана од дана њеног ступања на снагу.
Просторни планови јединица локалне самоуправе, урбанистички планови и пројекти, планови и програми развоја донети до дана ступања на снагу ове уредбе, примењују се у деловима који нису у супротности са овом уредбом.
Члан 8.
Ова уредба ступа на снагу осмог дана од дана објављивања у „Службеном гласнику Републике Србије”.
 
05 број 110-3145/2012
У Београду, 10. маја 2012. године

Влада
Први потпредседник Владе –
заменик председника Владе,

Ивица Дачић, с.р.
 
ПРОСТОРНИ ПЛАН ПОДРУЧЈА ПОСЕБНЕ НАМEНЕ СПЕЦИЈАЛНОГ РЕЗЕРВАТА ПРИРОДЕ СУВА ПЛАНИНА
УВОДНЕ НАПОМЕНЕ
Просторни план подручја посeбне наменe Специјалног резервата природе Сува планина (у даљем тексту: Просторни план) јесте дугорочни плански документ који се доноси за период до 2021. године, са елементима за имплементацију Просторног плана за период до 2015. године.
Просторни план је припремљен у складу са Законом о планирању и изградњи („Службени гласник РС”, бр. 72/09, 81/09 – исправка, 64/10 – УС и 24/11), Законом о заштити природе („Службени гласник РС”, бр. 36/09 и 88/10), Законом о заштити животне средине („Службени гласник РС”, бр. 135/04 и 36/09), Законом о културним добрима („Службени гласник РС”, бр. 71/94, 52/11 и 99/11 – др. закон), Законом о туризму („Службени гласник РС”, бр. 36/09, 88/10 и 99/11 – др. закон), Законом о водама („Службени гласник РС”, број 30/10), Законом о стратешкој процени утицаја на животну средину („Службени гласник РС”, бр. 135/04 и 88/10), Законом о регионалном развоју („Службени гласник РС”, бр. 51/09 и 30/10), Правилником о садржини, начину и поступку израде планских докумената („Службени гласник РС”, бр. 31/10, 69/10 и 16/11), Правилником о проглашењу и заштити строго заштићених дивљих врста биљака, животиња и гљива („Службени гласник РС”, број 5/10), Правилником о критеријумима за издвајање типова станишта, о типовима станишта, осетљивим, угроженим, ретким и за заштиту приоритетним типовима станишта и о мерама заштите за њихово очување („Службени гласник РС”, број 35/10), другим нормативним актима и документима који се односе на проблематику овог Просторног плана, као и Одлуком о изради Просторног плана подручја посeбне наменe Специјалног резервата природе Сува планина („Службени гласник РС”, број 42/10).
Просторни план садржи: (1) текстуални део са следећим основним садржајем: 1. Полазне основе, 2. Принципи, циљеви и општа концепција просторног развоја подручја посебне намене, 3. Планска решења, 4. Правила употребе земљишта, правила уређења и правила грађења и 5. Имплементација; као и (2) графички део који чине рефералне карте у размери 1:50 000, и то: 1. Посебна намена простора, 2. Мрежа насеља и инфраструктурни системи, 3. Природни ресурси, заштита животне средине и природних и културних добара и 4. Карта спровођења. 
	
Извештај о стратешкој процени утицаја Просторног плана подручја посeбне наменe Специјалног резервата природе Сува планина на животну средину, припремљен је у складу са Одлуком о изради стратешке процене утицаја Просторног плана подручја посeбне наменe Специјалног резервата природе Сува планина на животну средину („Службени гласник РС”, број 24/10) и представља саставни део овог просторног плана.
I. ПОЛАЗНЕ ОСНОВЕ
1. ОБУХВАТ И ОПИС ГРАНИЦА ПОДРУЧЈА ПРОСТОРНОГ ПЛАНА, ГРАНИЦЕ ЦЕЛИНА И ПОДЦЕЛИНА ПОСЕБНЕ НАМЕНЕ И СПЕЦИФИЧНОСТИ ПОДРУЧЈА ПЛАНА
1.1. ОБУХВАТ И ОПИС ГРАНИЦА ПОДРУЧЈА ПРОСТОРНОГ ПЛАНА
Подручје Просторног плана дефинисано је у складу са Одлуком о изради Просторног плана подручја посeбне наменe Специјалног резервата природе Сува планина, којим је обухваћено подручје Суве планине за које је покренут поступак заштите као Специјалног резервата природе у складу са Законом о заштити природе. Према класификацији IUCN, подручје Суве планине је сврстано у IV категорију, односно подручје управљања стаништем/врстама у природи. 
	
Планско подручје налази се у југоисточном делу Србије, у географском смислу припада карпатско-балканској групи веначних планина на самој граници са старом Родопском масом, простире се правцем северозапад-југоисток у висинским зонама од 250mнв до 1800mнв. Северозападну и северну границу Суве планине чини река Нишава (око које су формиране простране Белопаланачка и Нишка котлина), на истоку Коритничка а на југоистоку и југу река Лужница. Према западу планина се постепено спушта у Заплањску котлину, а како су котлине, површи и околне планине знатно ниже од Суве планине, те је она веома истакнута и видљива са свих страна и са велике даљине. Сува планина је уједно масив са изузетним појавама и облицима крашког рељефа, ризница седимената различите старости богатих фосилном флором и фауном. 
	
У административном смислу, подручје Просторног плана обухвата делове територија општинa Гаџин Хан и Бела Паланка и градске општине Нишка Бања, и то: 
	
(1) на територији општине Бела Паланка, десет целих катастарских општина (КО) Бежиште, Горња Коритница, Доња Коритница, Дивљана, Мокра, Космовац, Ново Село, Вргудинац, Топоница и Вета; 
	
(2) на територији општине Гаџин Хан, 12 целих КО Велики Крчимир, Мали Крчимир, Велики Вртоп, Шебет, Калетинац, Сопотница, Горњи Душник, Миљковац, Ћелије, Чагровац, Јагличје, Копривница; и 
	
(3) на територији градске општине Нишка Бања, две целе КО Горња Студена и Доња Студена; односно 24 насељена места, у којима је 2002. године живело 4750 становника. Укупна површина подручја Просторног плана износи 31 860 ha. Највећи део подручја Просторног плана налази се на територији општине Бела Паланка 16 433 ha (51,58%), затим на територији општине Гаџин Хан 13 155 ha (41,29%), а најмањи део на подручју градске општине Нишка Бања 2 272 ha (7,13%). 
	
Граница подручја Просторног плана одређена је границама целих КО, и то: 
	
– северна граница: од северне границе катастарске општине Копривница (општина Гаџин Хан), наставља се спољним границама катастарских општина Доња Студена и Горња Студена (град Ниш – градска општина Нишка Бања), северним спољним границама катастарских општина Вета, Топоница и Вргудинац (општина Бела Паланка);
– источна граница: североисточним спољним границама катастарских општина Вргудинац, Ново Село, Мокра, наставља се источним границама катастарских општина Мокра, Дивљана, Доња Коритница, Горња Коритница и Бежиште (општина Бела Паланка);
– јужна граница: границом између општина Бела Паланка и Бабушница јужном спољном границом катастарске општине Бежиште (општина Бела Паланка), наставља се границом између општина Бабушница и Гаџин Хан спољном југоисточном и јужном границом катастарске општине Велики Крчимир (општина Гаџин Хан);
– западна граница: од западне спољне границе катастарске општине Велики Крчимир, наставља се спољним границама катастарских општина Мали Крчимир, Велики Вртоп, Шебет, Калетинац, Сопотница, Горњи Душник, Миљковац, Ћелије, Чагровац, Јагличје и Копривница (општина Гаџин Хан).
У Табели 1. дати су основни подаци о подручју Просторног плана.
Табела 1. Основни подаци о подручју Просторног плана






Ред.
број


Катастарска општина


Насељено место


Бр. ст. (2002)


Површина


Густ. нас. по km2 (2002)


Бр. домаћинстава (2002)




ha


km2




ОПШТИНА БЕЛА ПАЛАНКА




1.


БЕЖИШТЕ


Бежиште


175


1730


17,3


10,12


85




2.


ВЕТА


Вета


134


2975


29,75


4,50


77




3.


ВРГУДИНАЦ


Вргудинац


152


1150


11,5


13,22


77




4.


ГОРЊА КОРИТНИЦА


Горња Коритница


109


813


8,13


13,41


56




5.


ДИВЉАНА


Дивљана


141


740


7,4


19,05


66




6.


ДОЊА КОРИТНИЦА


Доња Коритница


216


1238


12,38


17,45


92




7.


КОСМОВАЦ


Космовац


110


2455


24,55


4,48


48




8.


МОКРА


Мокра


315


2583


25,83


12,20


143




9.


НОВО СЕЛО


Ново Село


46


654


6,54


7,03


24




10.


ТОПОНИЦА


Топоница


68


2095


20,95


3,25


39




ОПШТИНА ГАЏИН ХАН




11.


ВЕЛИКИ ВРТОП


Велики Вртоп


270


1269


12,69


21,28


133




12.


ВЕЛИКИ КРЧИМИР


Велики Крчимир


466


3174


31,74


14,68


243




13.


ГОРЊИ ДУШНИК


Горњи Душник


237


978


9,78


24,23


103




14.


ЈАГЛИЧЈЕ


Јагличје


92


542


5,42


16,97


59




15.


КАЛЕТИНАЦ


Калетинац


101


1080


10,8


9,35


49




16.


КОПРИВНИЦА


Копривница


99


961


9,61


10,30


52




17.


МАЛИ КРЧИМИР


Мали Крчимир


256


997


9,97


25,68


90




18.


МИЉКОВАЦ


Миљковац


50


428


4,28


11,68


23




19.


СОПОТНИЦА


Сопотница


248


1194


11,94


20,77


109




20.


ЋЕЛИЈЕ


Ћелије


62


660


6,6


9,39


35




21.


ЧАГРОВАЦ


Чагровац


161


836


8,36


19,26


82




22.


ШЕБЕТ


Шебет


79


1036


10,36


7,63


37




ГРАДСКА ОПШТИНА НИШКА БАЊА




23.


ГОРЊА СТУДЕНА


Горња Студена


393


1561


15,61


25,18


121




24.


ДОЊА СТУДЕНА


Доња Студена


324


711


7,11


45,57


131




ПОДРУЧЈЕ ПРОСТОРНОГ ПЛАНА


4304


31860


318,6


13,51


1974




1.2. СПЕЦИФИЧНОСТИ ПОДРУЧЈА ПРОСТОРНОГ ПЛАНА
Специфичности подручја Просторног плана опредељују његове посебне намене (основна и остале посебне намене, комплементарне основној посебној намени), концепцију одрживог развоја, односно планска решења и режиме заштите, коришћења и уређења простора.
Основна посебна намена од националног значаја због које се доноси Просторни план јесте подручје Суве планине за које је покренут поступак заштите као Специјалног резервата природе у складу са Законом о заштити природе. Истовремено, подручје Суве планине представља EMERALD подручје, као и међународно значајно подручје за заштиту птица (IBA), биљака (IPA) и лептира (PBA).
Остале посебне намене од националног и регионалног значаја, комплементарне основној посебној намени подручја Просторног плана, јесу: 
	
– неколико изворишта, са својим сливним подручјем, Нишавског регионалног подсистема у склопу будућег регионалног Доње-јужноморавског система водоснабдевања: „Мокра”, „Дивљана”, „Студена”, „Врело” и „Велики Крчимир”;
– планинско подручје у склопу сточарског пољопривредног макрорејона, на коме очувани значајни пашњачки ареали чине претежан део пољопривредног земљишта, са погодностима за производњу хране високог биолошког квалитета;
– туристичко подручје Сува планина се Просторним планом Републике Србије усмерава у оквиру кластера југоисточне Србије, који представља просторно-функционалну целину обједињене туристичке понуде, а већи део њене територије је категорисан као секундарна туристичка зона; развијаће се видови туризма комплементарни примарној посебној намени: одрживи туризам, спортско-манифестациони, излетничко-рекреативни, рурални (агротуризам и комбиновани сеоски туризам), кружна путовања, транзитни, туризам специјалних интереса и слично; 
	
– инфраструктурни коридор (X.C) Ниш – граница Републике Бугарске, којим се обезбеђује квалитетна саобраћајна веза Републике Србије и Бугарске и даље према истоку, остварујући предуслове за трансграничну и привредну сарадњу, и друго. 
	
Основне специфичности СРП Сува планина јесу: (1) изворност (аутохтоност) – ово подручје се по основу изворности оцењује као веома добро очувано, без битних и видљивих негативних интервенција човека; (2) репрезентативност – по основу репрезентативности, ово подручје се валоризује највишом оценом, због великих пашњачких површина и шумског комплекса, појединих представника флоре, фауне и вегетације; (3) реткост – у погледу реткости може се рећи да је биодиверзитет овог подручја добро очуван и веома изражен, док се геодиверзитет природног добра сматра ретким у геолошкој грађи Србије; (4) разноврсност (разноликост) – разноврсност је највише задовољена у односу на предеона обележја и живи свет, с обзиром на неочекивано велики број врста флоре и фауне, односно велики број различитих, мозаично распоређених станишта; (5) целовитост – по основу целовитости посебно се издвајају карстна површ Валожја и планински гребен Трема као геоморфолошки добро индивидуалисан простор; (6) естетичност (лепота) – естетичност предела и пејзажних обележја је врло висока, што се посебно огледа у контрасту контура стрме шумовите падине и заравњеном пластиком на површи, изузетном сезонском динамиком и живописношћу боја, мозаичном сменом разноврсних рурално-пасторалних амбијенталних секвенци; естетика предела посебно долази до изражаја због могућности широке визуалне перцепције не само појединих елемената већ и целовитог простора чији су они део; Сува планина такође представља пејзажну доминанту на подручју које раздваја Понишавље и Јужно Поморавље; и (7) очуваност – по основу очуваности, може се рећи да ни један елеменат животне средине није осетније угрожен или деградиран, а предеони лик није нарушен директним ефектима привредних активности. 
	
1.3. ГРАНИЦЕ ЦЕЛИНА И ПОДЦЕЛИНА ПОСЕБНЕ НАМЕНЕ
Граница Специјалног резервата природе Сува планина (основне посебне намене подручја Просторног плана) води границом између КО Дуга Пољана и њиме се стиже до тромеђе са КО Чагравац испод коте 582 а даље води изохипсом 580 избијајући на границу КО Јагличје. Затим се између КО Јагличје и КО Чагравац спушта до потеса Арчине и даље њиме силази до регионалног пута Гаџин Хан – Бабушница и путем излази на границу КО Јагличје и њиме даље води до тромеђе КО Јагличје, КО Гаџин Хан, КО Копривница. Одатле најкраћим путем до коте 479, а одатле до извора испод Осоја одакле се поточном долином спушта на коту 335 и затим сеоским путем пење се до Крајишта и затим изохипсом 600, обилазећи око северно гребенског дела Суве Планине, прелазећи преко коте 762 (Од коте 762 води најкраћим путем до спољне границе одељења 15 Г.Ј. Селичевица – Коритник и њиме се спушта најкраћим путем до коте 628 – Рогопеч) КО Горња Студена и даље до коте 738 избијајући на изохипсу 700 која даље води до границе КО Горња Студена и КО Вета. 
	
Изохипсом 700 излази на врх Тутњовица (701) а одатле обилазећи границом 44 одељења Г.Ј. „Сува планина I – Трем” и даље до врха 538 излазећи на врх Тумба (673), одакле се спушта на изохипсу 600 пресецајући КО Вета и КО Топоница и истом изохипсом излази на потес „Српски трап” а затим најкраћим путем до „Личиног врха” (889), одатле до границе КО Космовац (најкраћим путем) и даље границом КО Космовац наставља преко „Чешкове чуке” (609) и даље границом КО Космовац до „Станиног врха” (845), одатле најкраћим путем се спушта на изохипсу 800, њоме даље води до спољне границе 6 одељења Г.Ј. „Сува планина I – Трем”, затим наставља спољном границом 5 одељења, 4 одељења прелазећи у Г.Ј. „Сува планина I – Ракош”, спољном границом одељења 89, 88, 87, 86, 84, 83, 82, 81, 79, 73, 72, 71, 70, 69 до локалног пута за Дивљану и њиме даље води пресецајући одељење 65 Г.Ј. „Сува планина I – Ракош”, затим границом између одељења 66 и 68 и даље локалним путем до села Дивљане, а затим регионалним путем Бела Паланка – Бабушница кроз места Доња Коритница, Горња Коритница до спољне границе 45 одељења Г.Ј. Сува планина) и њиме обилази око врха Соколица (702) настављајући до регионалног пута Бела Паланка – Бабушница и одатле избија најкраћим путем на спољну границу 35 одељења Г.Ј. Сува планина I – Ракош и спољном границом истог одељења наставља до спољне границе 34 одељења и даље 19, 12, 11, 5, 4, 3, 2, 1 до изохипсе 1200 и даље њиме води до границе 68 одељења Г.Ј. Суве планине III, а затим наставља границом одељења 68, 69, 63, 30, 28, 27 па најкраћим путем на 26 одељење на спољну границу до коте 796 а затим изохипсом 800 излази на спољну границу 25 одељења, њоме до изохипсе 700 до границе КО Калетинац и затим границом КО Калетинац наставља преко Црвеног меџака, Орнице све до чворне тачке 676, односно границе КО Калетинац и КО Сопотница, затим наставља границом КО Сопотница и КО Овсињац до локалног пута Овсинац – Сопотница и њиме даље наставља до границе КО Сопотница и КО Доњи Душник, па затим границом до чворне тачке КО Сопотнице, КО Доњи Душник и КО Горњи Душник и даље границом КО Горњи Душник и КО Доњи Душник до границе КО Миљковац одакле наставља локалним путем пресецајући КО Миљковац до КО Дуга Пољана и затим са КО Дуга Пољана излази на границу КО Ћелије и њоме даље води до границе КО Чагровац.
На подручју СРП Сува планина успостављају се режими заштите I, II и III степена.
Зона режима заштите I степена на подручју СРП састоји се из три засебне подцелине, и то:
– „Мосор”, чија граница води спољном границом 4 одељења Г.Ј. „Сува планина III” до спољне границе 15 одељења Г.Ј. „Селичевица – Коритник” и њиме даље води до спољне границе 4 одељења.
– „Соколов камен – Трем – Смрдан”, чија граница полази од гребенског дела 14 одељења Г.Ј. „Селичевица – Коритник” и обухвата одсек 14/b, односно води унутрашњом границом 14/a/b и даље границом одсека 13/a/b, 12/a/b и прелази у 42 одељење Г.Ј. „Сува планина I – Трем” и води унутрашњом границом 42/a/b, 41/a/b, 40/a/b, 39/a/b, 38/a/b, 37/a/l, 36/a/b, 35/a/b, изохипсом 1200 која пресеца одељење 33/а и даље наставља 32/a/b, 28/a/b, 27/a/b, 26/a/b, 25/a/b, 24/c/d, 23/a/c, 22/b/c, 21/c/b, 20/a/l, 19/a/b излазећи на унутрашњу границу 18/19 одељења и њиме води до спољне границе 18 одељења којим даље наставља спољашном границом 16, 15, 14 и 13 одељења, одакле се спушта до границе 57 одељења, пресецајући 53, 52, 51 одељење Г.Ј. „Сува планина I – Ракош” избијајући на спољну границу 50 одељења код чуке 1522 потез Пасарела (Смрдан) и затим границом између Г.Ј. „Сува планина I – Трем” и Г.Ј. „Сува планина Ш” и границом између ове две Г.Ј., односно гребеном излази на спољну границу 14 одељења Г.Ј. „Селичевица – Коритник”.
– „Дивна горица”, чија граница полази од 12 одељења а затим унутрашњом границом 11/a/b па унутрашњом границом одељења 11/10 до спољне границе 10 одељења којом даље води дуж спољне границе 9 одељења до тачке унутрашње границе одсека 9/d/3 и даље до унутрашње границе 8 одељења и даље води до спољне границе 8/b одељења па затим унутрашњом границом 8/а, 8/1, 8/с, 8/d прелазећи на спољну границу 7 одељења и даље њоме води спољном границом 6 одељења па затим унутрашњом границом између 6 и 5 одељења излазећи на унутрашњу границу Г.Ј. „Сува планина I – Трем” и Г.Ј. „Сува планина I – Ракош” и води њоме 100 m од гребена наниже пресецајући одељења 88, 87, 86, 77, 75, 59, до спољне границе 58 одељења, одакле пресеца одељење 83/2 и излази на спољну границу 12 одељења. 
	
Зона режима заштите II степена састоји се из две засебне подцелине, и то:
– Валожје, чија граница води гребенским делом између Г.Ј. „Сува планина I – Трем” и Г.Ј. „Сува планина III”, и почиње од коте 1400 на гребену идући даље преко коте 1809 (Трем), 1605 до спољне границе 17 одељења Г.Ј. „Сува планина I Трем”, њиме даље води по спољној граници 42, 41 одељења Г.Ј. „Сува планина I – Ракош” а затим изохипсом 1500 пресеца одељења 40 и 39 и излази на унутрашњу границу између 36 и 37 одељења, односно 36/35, 35/29, 35/30 (Г.Ј. „Сува планина III”), 34/30, 32/30 и 31/30, затим изохипсом 1400 пресеца остатак 30 одељења излазећи на унутрашњу границу 29 и 30 одељења, 29/28, 29/27 где по изохипси 1400 пресеца 27 одељење, обилазећи врх Брезја 27 одељења 1480 m и даље изохипсом долази до спољне границе 26 одељења Г.Ј. Суве планине III (потез Црно бучје) и наставља унутрашњом границом 26/24 одељења, 25/24 и изохипсом 1400 пресеца остатак 24 одељења, улази у 21 одељење и наставља изохипсом кроз 21, 19, 18 и излази на гребен.
– Рубовац – Церје (Ребрине), чија граница почиње испод врха литица (1683), односно пресеца одељења 61, 60 и излази на спољну границу 59 одељења Г.Ј. „Сува планина III” и њиме даље води до спољне границе 58 одељења и даље 56, 66, 67 а затим изохипсом 1400 окружује врх Церје (1436), затим Големи врх (1535) и долази до границе између Г.Ј. „Сува планина III” и Г.Ј. „Сува планина I – Ракош” и прелази у Г.Ј. „Сува планина III” пресецајући одељење 68 и излази на унутрашњу границу 68 и 65 одељења и наставља унутрашњом 69 и 65 одељењем после кога изохипсом 1500 обилази врх литица и излази на унутрашњу границу 61 и 63 одељења Г.Ј. „Сува планина III”.
Зона заштите III степена обухвата подручје специјалног резервата природе (опис граница поклапа се са описом граница Специјалног резервата природе), изузимајући зоне заштите I и II степена.
Опис граница режима заштите преузет је из студије Завода за заштиту природе Србије: „Специјални резерват природе Сува планина: предлог за заштиту” из 2005. године. У току је ревизија ове студије и усклађивање граница режима заштите са катастром. Границе режима заштите усклађене са катастром неће много одступати од постојећих.
2. ОБАВЕЗЕ, УСЛОВИ И СМЕРНИЦЕ ИЗ ПРОСТОРНОГ ПЛАНА РЕПУБЛИКЕ СРБИЈЕ И ДРУГИХ РАЗВОЈНИХ ДОКУМЕНАТА
2.1. ПРОСТОРНИ ПЛАН РЕПУБЛИКЕ СРБИЈЕ ОД 2010. ДО 2020. ГОДИНЕ („Службени гласник РС”, број 88/10)
Просторним планом Републике Србије од 2010. до 2020. године (у даљем тексту: ППРС), утврђене су дугорочне основе организације, уређења, коришћења и заштите простора Републике Србије у циљу усаглашавања економског и социјалног развоја са природним, еколошким и културним потенцијалима и ограничењима на њеној територији. У поглављу VII ППРС-а „Ка остварењу Плана”, у делу о обавезама и смерницама за планску израду, израда Просторног плана подручја посебне намене специјалног резервата природе Сува планина сврстан је у приоритетне просторне планове до 2012. године. За подручје овог Просторног плана релевантни су нарочито следећи циљеви, мере и планска решења дефинисани ППРС-ом: (1) у делу о концепцији просторног развоја Републике Србије (III-2), поглавље 2.2. Еколошка повезаност, уређеност и одрживост планирано је: да до 2014. године буду обухваћена нова заштићена подручја са природним вредностима високих планина међу којима је и подручје Суве планине; очување биодиверзитета према светским и европским конвенцијама и протоколима као приоритет просторног развоја Републике Србије; заштита и уређење културних предела које ће допринети развоју регионалног и локалног идентитета, заштити биодиверзитета и ефикаснијем развоју економских активности, међу којима туризам заузима значајно место; (2) у поглављу V-1 „Просторни развој Републике Србије 2010–2014–2020”, у поглављу 1.1.4. Високопланинска подручја: међу високопланинским подручјима од националног значаја (са средње планинским окружењем) истиче се подручје Суве планине, као засебна планина средње висине (условно) у високопланинском подручју јужне Србије и припада Српско-балканском макрорегиону, хетерогеног предеоног обрасца, који захтева очување хетерогене регионалне и локалне структуре; (3) у поглављу V-2 „Становништво, насеља и социјални развој”: рурално подручје Суве планине припада структурном типу 3 руралних подручја Србије, који има највишу стопу руралног сиромаштва и укупне незапослености; привредне гране усмерене су ка коришћењу природних ресурса, а пољопривреда је разорена неповољним географским и структурним карактеристикама (што је случај са брдско-планинским, изолованим и периферним подручјима и регионима), али и са урбаним развојем (што је случај са околином рубних делова урбаних центара); области (у целини или њихови делови) и општине које припадају овој групи су доминантно руралног и руралног типа, са изразито ниским густинама насељености, испод 50 ст/km²; у односу на структурне карактеристике овог типа, дефинисане су одређене мере и активности (изградња саобраћајне инфраструктуре; јачање градова и урбаних/регионалних центара; формирање центара заједнице села; редистрибуција социјалних услуга и служби; интегрално управљање ресурсима у заштићеном природном добру и очување биодиверзитета; агро-еколошке мере, подршка развоју органске пољопривреде, разне врсте субвенција, олакшица и подстицајних средстава пољопривредницима; припрема и промовисање локалних иницијатива за побољшање конкурентности и квалитета живота у руралним областима; очување и побољшање природне средине и обезбеђивање одрживог коришћења природних ресурса; развој руралног туризма и повезивање са другим облицима туризма – обнова традиционалног сеоског домаћинства, доградња и адаптација објеката, промотивне активности; израда локалних развојних стратегија заснованих на територијалном приступу); у делу 1.3.2. Заштита и одрживо коришћење природног наслеђа, Сува планина је сврстана у подручја за која је на основу претходних истраживања и валоризације, потребно дефинисати статус, просторни обухват и режиме заштите; и друго.
Обавезе из ППРС-а за развој инфраструктурних система на подручју Просторног плана јесу: (1) друмски саобраћај (планирани државни пут I реда Е-80; међународна бициклистичка рута – деоница Црвена Река – Бела Паланка, у коридору постојећег државног пута I реда бр. 1.12); (2) железнички саобраћај (планирани други колосек на магистралној железничкој прузи Е-80; планирана електрификација пруге); (3) електроенергетика (постојећи једноструки надземни вод 400 кV TC „Ниш 2” – Бугарска и једноструки надземни вод 110кV TC „Ниш 5 – Пирот 2”); (4) телекомуникације (постојећи коридор PP веза; постојећи оптички кабл).
2.2. ПРОСТОРНИ ПЛАН ПОДРУЧЈА ИНФРАСТРУКТУРНОГ КОРИДОРА НИШ – ГРАНИЦА БУГАРСКЕ („Службени гласник РС”, бр. 83/03, 41/06 и 86/09)
Подручје Просторног плана обухвата 94,57 km2,
односно 29,7% подручја Просторног плана подручја инфраструктурног коридора Ниш – граница Бугарске (у даљем тексту: ППИК Ниш – граница Бугарске) у делу територије општине Бела Паланка. 
	
Планирана је деоница државног пута I реда бр. 1.12 (аутопут Е-80) кроз подручје Просторног плана у делу катастарске општине Вета са базом за одржавање пута и два одморишта. На делу аутопута Е-80 на превоју „Плоче” планиран је прикључак потенцијалног планираног пута (наставак Р-242), којим се преко општине Гаџин Хан остварује јужна веза између путева Е-80 и Е-75. Постојећи државни пут 2. реда бр. 244 правац Бела Паланка – Бабушница, Просторним планом подручја инфраструктурног коридора Ниш – граница Бугарске задржан је по постојећој траси. По траси постојећег државног пута I реда М 1.12 планиран је државни пут II реда. Планирана пруга за возове великих брзина је ван обухвата подручја Просторног плана.
Линијски инфраструктурни системи: магистрална железничка пруга Е-80, коаксијални кабл, магистрални оптички кабл Ниш – Софија, два далековода јачине 110кV TC „Ниш 5 – Пирот 2” и 400кV TC „Ниш 2” – Бугарска пролазе кроз североисточни део подручја Плана.
Регионални водовод Љуберађа – Ниш пролази кроз североисточни део подручја Просторног плана. 
	
Гасификација подручја Просторног плана вршиће се са магистралног гасовода МГ-10 Ниш – граница Бугарске, који је ван захвата Просторног плана. 
	
2.3. ОСТАЛИ РАЗВОЈНИ ДОКУМЕНТИ
У Просторни план уграђене су смернице и стратешка опредељења следећих националних докумената: 
	
– Стратегијa регионалног развоја Републике Србије за период од 2007. до 2012. године („Службени гласник РС”, број 21/07); 
	
– Национална стратегија одрживог развоја („Службени гласник РС”, број 57/08);
– Национална стратегија о старењу 2006–2015. године („Службени гласник РС”, број 76/06); Водопривредна основа Републике Србије („Службени гласник РС”, број 11/02); 
	
– Стратегија развоја пољопривреде Србије („Службени гласник РС”, број 78/05);
– Стратегија развоја шумарства Републике Србије („Службени гласник РС”, број 59/06);
– Стратегија развоја туризма Републике Србије („Службени гласник РС”, број 91/06);
– Стратегија управљања отпадом за период 2010–2019. године („Службени гласник РС”, број 29/10); 
	
– Стратегија развоја енергетике Републике Србије до 2015. године („Службени гласник РС”, број 44/05); 
	
– Програм остваривања Стратегије развоја енергетике Републике Србије до 2015. године за период од 2007. до 2012. године („Службени гласник РС”, бр. 17/07 и 73/07); 
	
– Стратегијa развоја железничког, друмског, водног, ваздушног и интермодалног транспорта у Републици Србији од 2008. до 2015. године („Службени гласник РС”, број 4/08); 
	
– Стратегија развоја телекомуникација у Републици Србији од 2006. до 2010. године („Службени гласник РС”, бр. 99/06 и 4/09); 
	
Поред националних стратегија, коришћене су и стратегије развоја општина у обухвату Просторног плана, као и студијска и стручна документација:
– Студија „Специјални резерват природе Сува планина”: Предлог за стављање под заштиту (Завод за заштиту природе Србије, Београд, 2005); 
	
– Стратешки, развојни и акциони планови и документи за поједине општине – Стратегија развоја малих и средњих предузећа и предузетништва у општини Гаџин Хан за период 2009–2013;
– Стратегија развоја пољопривреде у општини Гаџин Хан 2010–2015; 
– Стратегија развоја туризма Заплања, 2009–2014; 
– Локални акциони план за младе, 2010–2014;
– Стратегија одрживог развоја општине Бела Паланка, 2010–2020; 
– Стратешки општински акциони план, 2004–2006 (Бела Паланка, април 2004) и друго.
Плански документи, коришћени у припреми Просторног плана, осим Просторног плана Републике Србије 2020. године и Просторног плана инфраструктурног коридора Ниш – граница Бугарске јесу:
– Регионални просторни план за подручје Нишавског, Топличког и Пиротског управног округа – Концепт плана (ЈП Завод за урбанизам Ниш, 2011); 
	
– Просторни план административног подручја града Ниша („Службени лист града Ниша”, број 45/11);
– Просторни план општине Гаџин Хан – Концепт плана (ЈП Завод за урбанизам Ниш, 2011); 
	
– Просторни план општине Бела Паланка – Концепт плана (ЈП Завод за урбанизам Ниш, 2011). 
	
3. СКРАЋЕНИ ПРИКАЗ И ОЦЕНА ПОСТОЈЕЋЕГ СТАЊА (ПОТЕНЦИЈАЛИ И ОГРАНИЧЕЊА, SWOT АНАЛИЗА)
3.1. СКРАЋЕНИ ПРИКАЗ ПОСТОЈЕЋЕГ СТАЊА
3.1.1. Природни системи и ресурси
3.1.1.1. Пољопривредно земљиште
На укупну структуру земљишта утицале су неповољна геоморфолошка конфигурација терена, у садејству са климатолошким, педолошким, хидролошким условима, као и дејством човека. Ови фактори и услови, утицали су да се на подручју Просторног плана, формирају следећи типови земљишта: планинске црнице, црвеница, подзол, скелетно земљиште и смоница, из кога су се даље развили бројни подтипови. На Сувој планини је јасно изражена вертикална зоналност типова земљишта у вези са променом климе и вегетације са висином, што се и одразило на висинску расподелу пољопривредног земљишта. Пољопривредно земљиште на подручју Просторног плана заузима површину од укупно 152,20 km2 (47,77 %) у чијој структури доминирају ливадско-пашњачки травнати системи, што је определило пољопривредну производњу ка сточарству (превасходно овчарству и говедарству), као апсолутно доминирајућој грани, док остале гране имају допуњујући карактер. Пашњачка вегетација највећим делом се развила на планинским црницама, које су уједно и један од најраспрострањенијих типова земљишта на Сувој планини. Површине под пашњацима и ливадама заузимају 71,18 km2 (22,34%) од укупног пољопривредног земљишта. У појединим катастарским општинама, пашњаци и ливаде чине и преко 50% од укупне пољопривредне површине (Шебет, Велики Вртоп, Велики и Мали Крчимир). И поред изузетног потенцијала за развој сточарства, ливаде и пашњаци имају и изванредне предеоне вредности и велики значај за очување биодиверзитета.
3.1.1.2. Шуме и шумско земљиште
На подручју Просторног плана укупна површина под шумама износи 155,42 km2, од чега се у државном власништву налази 98,75 km2, а у приватном 56,67 km2. Обухваћени су делови или целе газдинске јединице: 1) „Сува планина I – Ракош”, 2) „Сува планина I – Трем”, 3) „Селичевица – Коритник” и 4) „Сува планина III”. 
	
На основу досадашњих сазнања можемо издвојити следеће јединице у шумским екосистемима: 1) брдска шума букве (Fagetum moesiacae submontanum) на киселим смеђим и другим земљиштима и планинска шума букве (Fagetum moesiacae montanum) на различитим смеђим земљиштима; висински интервал букве, је доста широк и креће се просечно од 500–1000 m; на овом подрују заступљене су следеће асоцијације: As. Fagetum montanum serbicum – Rud. (брдско букова шума, јавља се као трајни стадијум на хладнијим и свежијим стаништима); ово су најраспрострањеније шуме у овом подручју; спрат дрвећа има следеће врсте: Ас. Fageto–hyrcaneto–colurnetum Jov. (шума букве, каспијског јавора и мечје леске); 2) лишћарско-четинарске шуме се јављају изнад појаса букових шума. На овом подручју заступљене су следеће асоцијације: Ас. AbIeto–fagetum Jov. (шуме букве са јелом) и Ас. Piceetum excelsae serbicum (граб и смрча). 
	
Као деградациона фаза смрчеве шуме јавља се на Сувој планини фитоценоза Juniperto–salicetum silesiacee Јов.; често на хладнијим експозицијама око врха планине. Културе бора и смрче заузимају знатну површину на стаништима храста и букве, а налазе се на целом подручју на различитим надморским висинама. Шикаре и шибљаци су најзаступљенија заједница црног граба, грабића, црног јасена, клена, јоргована и глога. 
	
Табела 2. Шуме и шумско земљиште у km2 (2002–2012. година) 
	




 

Свега

Високе шуме

Изданачке шуме

Шумске културе

Вешт. под сас. 

Шикаре

Шибљаци

Остало



km2

%

km2

%

km2

%

km2

%

km2

%

km2

%

km2

%

km2

%



Део општине Бела Паланка

95,5

100

16,6

17,3

10,6

11,1

2,16

2,26

4,67

4,89

15,1

15,9

41,9

43,9

4,47

4,68



Део општине Гаџин Хан

49,3

100

9,59

19,4

10,5

21,4

4,13

8,37

5,62

11,4

3,28

6,66

12,6

25,6

3,53

7,16



Део градске општине Нишка Бања

10,6

100

1,95

18,4

1,72

16,2

0,56

5,32

0,86

8,14

1,19

11,3

3,67

34,7

0,63

5,92



Подручје Просторног плана

155,42

100

28,1

18,1

22,9

14,7

6,85

4,41

11,1

7,17

19,6

12,6

58,2

37,4

8,63

5,55



Извор: Општа основа газдовања шумама за Моравско шумско подручје, 2002.
У табели 2. дат је приказ коришћења шумског земљишта на подручју Просторног плана. Од 155,42 km2 
	шумског земљишта на подручју Просторног плана, најзаступљенији су шибљаци (37,4%), следе високе шуме (18,1%), а потом изданачке шуме (14,7%). У најмањем проценту заступљене су шумске културе (4,41%).
Државне шуме захватају 98,75 km2 планског подручја, а просечне вредности основних производних показатеља су ниске због знатне заступљености вештачки подигнутих младих састојина четинара и значајног учешћа површина шума заштитног карактера, посебно шибљака. У наменској целини „10” – Висока (разнодобна) планинска шума букве – просечна запремина износи 180,1 m3/hа, текући запремински прираст је 3,6 m3/hа, а проценат прираста је 2,0. Што се мешовитости тиче углавном се ради о чистим састојинама преко 98%. У наменској целини „66” – високе шуме налазе се (разнодобна) девастирана шума букве. Укупна запремина је 20621,5 m3 (67,9 m3/hа), а укупан текући запремински прираст 368,5 m3 (1,2 m3/hа). У наменској целини „26” налази се само једна газдинска класа високих разнодобних шума, а то је висока разнодобна шума букве. Укупан текући запремински прираст је 3041,6 m3 (5,9 m3/hа). Проблеми и задаци везани за разнодобне шуме у наменској целини „10” и „26” су: очување и заштита биолошке стабилности и у том смислу, нега шума захватима умереног интензитета, као и наставак природног обнављања у деловима где је већ започето обнављање. 
	
Приватне шуме захватају 56,67 km2 планског подручја, а око 11% њихове укупне површине је очуваног потпуног склопа. У мањој мери заступљене су чисте састојине храста, букве и багрема, док се углавном ради о мешовитим састојинама китњака, цера, са примешаним грабом и осталим тврдим лишћарима. Основни таксациони подаци о приватним шумама шумског подручја добијени су проценом на основу чега је и направљен план гајења и обим сеча (просечно годишње), све до израде програма газдовања приватним шумама. План неге шума ће се реализовати кроз чишћење у младим природним шумама и кроз прореде. Око 91% укупне површине приватних шума чине изданачке састојине, око 8% су шикаре и шибљаци, а 1 % чине високе природне шуме и вештачки подигнуте културе четинара.
Најатрактивнији остали шумски производи су: печурке, лековито биље и шумски плодови. Од печурака за откуп најинтересантнији су вргањ и лисичарка, које се јављају у шумама планског подручја. Лековито биље које се јавља на овом подручју је многобројно, а највећи значај имају: камилица – Matricaria chamomila L, кантарион – Hypericum perfolatum Lo, мајчина душица – Thymus serrpyllum L., хајдучка трава – Achilea milefulium L, глог – Crategus monogyna Jucd., зова – Sambucus nigra L., клека – Juniperus communis L., дивља ружа – Rosa canina L. и др, пре свега у фармацеутске сврхе или за прераду у финалне производе.
3.1.1.3. Воде и водно земљиште
Сува планина је сиромашна водом. Последица тога је пропустљивост кречњака, кроз чије пукотине падавине пониру до вододржљивих слојева. Пространо Валожје, на висини од око 1400 m, даје слику крашке заравни са безбројним увалама и вртачама, а уз то је и безводно. Извори и речни токови су ограничени на подножје планине, док на самом кречњаку постоји само један издашнији извор, у подножју Ракоша, на 1260 mнв, што је један од највиших извора на кречњаку у источној Србији. На преласку кречњака у вододржљиве стене (махом црвени пешчари) вода избија на пар места у облику мање - више снажних врела, која су распоређена дуж обода Суве планине. Највећа врела се налазе код Горњег Душника у Заплању и Мокре код Беле Паланке. 
	
Најзначајнији водотоци Суве планине су леве притоке Нишаве: Црвена, Островичка, Куновичка и Јелашничка река. Извори западног најобешумљенијег дела планине се сливају у Кутинску реку, која тече кроз Заплање и такође се улива у Нишаву. Потоци на јужном делу планине се уливају у притоке Власине, Лужницу и Пусту реку, а они са источне стране планине у Коритничку реку. 
	
3.1.1.4. Минералне сировине
Рудно и минерално богатство подручја Просторног плана, осим евидентног богатства у кречњаку је релативно скромно. Кречњаци чине основну масу Суве планине, а целокупно подручје представља јединствену крашку област, која захвата највеће кречњачке површине у кречњачким пределима источне Србије. Кречњаци, са великим садржајем CaCO3 (увек је већи од 90%), захватају велике, непрекидне површине, а показују се највише као масивни и танкослојни. Одликују се тиме што су једри и што имају најбоље развијене крашке елементе рељефа. Богатство у камену кречњаку нагнуло је становнике многих села да се баве производњом креча као занатском делатношћу.
Појаве угља указују да су за време трајања неогеног језера планине биле под шумским биоценозама. На кратко трајање шумских заједница у овој области сведочи мала дебљина лигнита. Појаве угља су откривене на северним падинама Суве планине, у долини Црвене реке и код Новог Села.
На планском подручју откривене су резерве неметала калцита у пределу села Чагровца, Јагличја и Ћелија, а утврђене су и појаве фосилног калцита код села Мокре. Знатне количине бигра откривене су у подручју Великог Крчимира, а туфова у подручју Горњег Душника. Од металичних минералних сировина регистроване су појаве бакра у околини села Вете и Космовца. На подручју Просторног плана нема рудника.
3.1.2. Демографско-социјални аспект развоја и мрежа насеља
3.1.2.1. Становништво
На подручју Просторног плана (2002.) живи 4.304 становника. У односу на 1948. годину (16.961 становника), број становника је смањен 3,94 пута (односно за 74,63%). У истом периоду је број домаћинстава смањен за 31,81% (од 2.895 на 1.974), као и просечна величина домаћинства (са 5,85 на 2,18 члана по домаћинству). Просечна густина насељености износи 14ст/km2 
	(2002.), што је далеко испод Републичког просека (98 ст/km2). Сва насеља су руралног типа, при чему 62,5% насеља спада у категорију веома малих насеља (до 200 становника) и она обухватају 36,69% укупне популације, а осталих 37,5% насеља спадају у категорију малих насеља (од 200 до 500 становника), и у њима живи 63,31% популације. Стопа природног прираштаја је дуги низ година негативна, а у периоду 2000–2009. године просечна стопа је износила – 23,0‰. Салдо миграција, такође, има негативну вредност дуги низ година (у посматраном периоду је на подручје Просторног плана досељено 445 становника, а са њега се одселило 846 становника, тако да миграциони салдо износи – 401). 
	
Становништво територије Просторног плана се састоји од аутохтоног становништва које чини 86,83% и досељеног становништва које чини 13,17% укупног становништва. У структури аутохтоног становништва (2002.) доминира становништво које од рођења станује у истом месту (чак 71,12%), док становништво досељено са територије исте општине учествује у укупном становништву са 15,71%. У структури досељеног становништва доминира становништво досељено из других општина Централне Србије (10,85%), док је незнатно учешће становништва досељеног из покрајина (0,35%) и досељеног становништва из бивших република СФРЈ (1,67%). Од укупног броја становника (4.304), 710 становника (16,50%) припада дневним мигрантима. Од тога 568 дневних миграната (80%) припада активном становништву које обавља занимање, док 142 (20%) припада ученицима (133) и студентима (9). 
	
Старосна структура становништва је изузетно неповољна. Запажен је процес старења становништва чије је основно обележје смањење учешћа становништва млађег од 19 година, (10,53% популације). Популација становништва 60 и више година учествује у укупном становништву са чак 53,08%. Просечна старост износи 53,3 година, и према стадијуму демографске старости територију просторног Плана карактерише „најдубља демографска старост”. 
	
Подручје Просторног плана је у доброј мери национално-хомогено. У етничкој структури становништва српска етничка заједница учествује са 96,07%, ромска са 2,83%, док остале етничке заједнице (Хрвати, Црногорци, Југословени, Бугари, Македонци, Руси) учествују са 1,1%. 
	
3.1.2.2. Јавне службе
Мрежа јавних служби на подручју Просторног плана, део је организације мреже јавних служби на административном подручју града Ниша и у општинама Гаџин Хан и Бела Паланка. Дистрибуција јавних служби условљена је периферним, брдско-планинским положајем насеља и демографским трендовима (опадање броја становника, старосна структура и друго). 
	
На подручју Просторног плана налази се девет основних школа, од којих су две осморазредне (у насељима Доња Студена и Велики Крчимир), а седам је четвороразредно (у насељима Велики Вртоп, Мали Крчимир, Сопотница, Бежиште, Вета, Доња Коритница и Мокра). У области средњег образовања, насеља општине Бела Паланка усмерена су на средњу школу у Белој Паланци (за одређене профиле занимања на град Ниш), а насеља општине Гаџин Хан и града Ниша на понуду средњег образовања у оквиру административног подручја града Ниша. Услуге вишег и високог образовања остварују се у граду Нишу.
Мрежа објеката здравства није довољно развијена, од укупно 24 насеља, само два насеља имају амбуланте (Велики Крчимир у општини Гаџин Хан и Горња Коритница у општини Бела Паланка). Основну здравствену заштиту становници насеља Доња и Горња Студена остварују у Јелашници; Копривница, Чагровац, Јагличје и Ћелије у Гаџином Хану; Миљковац, Горњи Душник, Сопотница и Калетинац у Доњем Душнику; Шебет и Велики Вртоп у Личју; Мали Крчимир у Равној Дубрави; Вета, Топоница и Космовац у Црвеној Реци; Бежиште, Горња и Доња Коритница и Дивљана у Горњој Коритници; Мокра, Ново Село и Вргудинац у Белој Паланци. Услуге секундарне и терцијарне здравствене заштите остварују се у граду Нишу.
На подручју Плана нема објеката социјалне и дечје заштите. Планско подручје покривено је услугама социјалне заштите преко центара за социјални рад сваке од општина. Одређене услуге социјалне заштите остварују у граду Нишу путем Установе за дневни боравак деце и омладине ометене у развоју „Мара” Ниш, Геронтолошког центра, Дома за децу без родитељског старања „Душко Радовић”, Специјалне школе са домом ученика „Бубањ” и Завода за васпитање омладине. Припремни предшколски програм одвија се у Гаџином Хану и Доњем Душнику за насеља општине Гаџин Хан, у Нишкој Бањи за Доњу и Горњу Студену, Белој Паланци и Црвеној Реци за насеља на подручју општине Бела Паланка.
Стање у области културе је веома неповољно. Иако објекте домова културе има шест насеља (Горња Студена, Доња Студена, Велики Вртоп, Велики Крчимир, Горњи Душник и Сопотница), активности у њима се не одвијају. Одређен број активности културе одвија се у општинским центрима (Белој Паланци и Гаџином Хану), док су за богатију културну понуду (музеји, архиви, галерије, изложбени простори, међународне манифестације) становници насеља на планском подручју усмерени на град Ниш.
Спортске терене има четири насеља (Доња Студена, Горња Студена, Велики Крчимир и Мали Крчимир), а месне канцеларије два насеља (Доња Студена и Велики Крчимир). Одређен број спортских активности одвија се у општинским центрима, док су за спортске активности вишег ранга, становници на подручју Плана усмерени на град Ниш.
Од верских објеката на подручју Плана налазе се Храм Светог Николаја у Доњој Студени, Храм Свете Тројице у Горњој Студени, Храм Рођења Пресвете Богородице у Мокри, Храм Вазнесења Господњег у Великом Крчимиру, Црква Светог Николе у Доњем Драговљу, Храм Свете Тројице у Ћелијама, Храм Светог Илије у Јагличју.
3.1.2.3. Мрежа насеља
Подручје Просторног плана чине делови градске општине Нишка Бања и општина Гаџин Хан и Бела Паланка, са 24 насеља просечне величине 13,27 km2, при чему су сва насеља руралног типа. Од укупног броја насеља шест (25%) спада у категорију изразито малих насеља испод 100 становника и она обухватају 9,47% укупне популације. У категорији малих насеља од 101 до 200 становника спада осам (33,3%) насеља и у њима живи 22,8% популације. У категорији малих насеља од 201 до 300 становника спада пет (20,8%) насеља и у њима живи 25,8% популације, док у категорији малих насеља од 301 до 500 становника, спада пет (20,8%) насеља и у њима живи 41,9% популације.
Насеља на подручју Просторног плана са морфолошког аспекта сврставају се у два типа: 1) збијени – села у долинским деловима и побрђу, 2) разбијени – села у планинским деловима, издељена на засеоке.
Према надморској висини издвајају се три типа насеља: брдски који је најзаступљенији (400–700 mнв), нископланински (700–1000 mнв) и долински тип (200–400 mнв). 
	
Основне карактеристике руралног простора су: заостајање у развоју; периферни положај у односу на административна подручја општина, регионалне и општинске центре; поремећај у социо-економској и старосној структури становништва, са изразитом депопулацијом; изразито мале густине насељености; неразвијена мрежа насеља (сем Доње Студене, која је у категорији насеља са ограниченим степеном централитета, сва остала припадају типу примарних сеоских насеља); неадекватна и недовољна инфраструктурна опремљеност. 
	
3.1.3. Привредне делатности и туризам
3.1.3.1. Привредне делатности
Привреде општина Гаџин Хан, Бела Паланка и Нишка Бања, чији делови територија улазе у обухват Просторног плана, налазе се у фази рецесије и карактерише их пад друштвеног производа, висока стопа незапослености, застарелост машина и опреме, ниска продуктивност рада и економичност пословања. Главне привредне делатности су шумарство и традиционална пољопривреда (ратарство, сточарство, пчеларство и скупљање лековитог биља и шумских плодова), док су делатности терцијалног сектора слабо развијене (трговина, угоститељство, туризам и саобраћај). Општине Бела Паланка и Гаџин Хан спадају међу 40 најнеразвијенијих општина на територији Републике Србије (Уредбу о утврђивању јединствене листе развијености региона и јединица локалне самоуправе за 2010. годину, „Службени гласник РС”, број 51/10). У овим општинама не постоји диверзификација привредних активности, односно најзначајнији привредни субјекти и највећи део привредних активности се одвија у градским насељима поменутих општина и насељима која представљају центре заједнице насеља (која су ван подручја Просторног плана). 
	
Плодно земљиште, погодно за ратарску производњу, заступљено је у мањем обиму, углавном у нижим брдским подручјима где се смењује са ливадама и шумама. Због непостојања система организованог наводњавања, велике уситњености пољопривредних поседа, смањене могућности употребе савремених агротехничких мера и пољопривредне механизације, приноси ратарских култура (пшенице и кукуруза) су прилично скромни.
У нижим пределима планског подручја, где је клима нешто блажа, постоје услови за развој воћарства, традиционално везаног за производњу шљиве и јабуке, а у последње време све атрактивнију производњу јагодичастог и бобичастог воћа, нарочито малине. За гајење воћака могу да се користе и земљишта слабија у погледу физичких, хемијских и других особина, као и земљишта са већим нагибом, те су површине под воћњацима најзаступљеније на подручјима КО Горње и Доње Коритнице, Дивљане, Мокре, Топонице, Вете, Горње и Доње Студене и Чегровца. Воћарство је такође, недовољно развијено и одликује се екстензивношћу и ниским приносима по стаблу. 
	
Виноградарство, као грана пољопривреде, негује се у нижим, ободним деловима Просторног плана и то једино на територији општине Бела Паланка. Површине под виноградима налазе се у источном делу Просторног плана, највише у атарима села Вргудинац, Новог села и села Мокре. 
	
Као посебна грана пољопривреде која у последње време све више добија на значају, а у складу са режимима заштите је сакупљање шумских плодова и лековитог биља. С обзиром на очувану животну средину, подручје Просторног плана, погодно је за пољопривредну производњу без употребе минералних ђубрива, пестицида и осталих агрохемијских мера. На тај начин је могуће оријентисати пољопривредну производњу на производњу здраве хране (по стандардима Европске уније), комплементарну развоју туризма и туристичкој понуди. 
	
Велики део пољопривредних површина је под ливадама и пашњацима, међутим услед слабе примене агротехничких и агрохемијских мера, приноси су скромни (углавном се може извући један откос), тако да се углавном користе за слободну испашу. Сточарство је једна од грана које чине компаративних предности подручја Просторног плана, али је и сама сточарска производња недовољно развијена и усмерена углавном на задовољење личних потреба локалног становништва. Приметна је слаба заступљеност фармских животиња по јединици пољопривредне површине, а услови у којима се чувају животиње су најчешће неадекватни и просторно и хигијенски. 
	
Планско подручје захвата делове три ловишта којим газдује Ловачки савез Србије: ловиште „Сува планина”, ловиште „Нишава” и ловиште „Заплање”.
3.1.3.2. Туризам
Постојећа туристичка и рекреативна понуда није довољно развијена и афирмисана, а још мање је организована и повезана како међу општинама на подручју Просторног плана тако и са суседним општинама у региону. Туристичка понуда примарно се ослања на ђачки туризам у оквиру комплекса Дечијег одмаралишта код насеља Дивљана, туристичко-рекреативног комплекса „Бојанине воде”, насеља Горњи и Доњи Душник и у одређеној мери на спортско-манифестациони, излетнички и ловни туризам. На подручју Просторног плана постоје и други бројни, али недовољно искоришћени потенцијали за развој туризама. Туристичка атрактивност и квалитет туристичке понуде сагледани су кроз карактеристике стања: туристичких мотива; развијеност туристичких локалитета и подручја; као и повезаност туристичких мотива и туристичких локалитета.
У обухвату Просторног плана постоје бројни и разноврсни туристички мотиви који представљају добру основу за развој туризма, пре свега природне и створене вредности. Разноврсност предела, разуђеност рељефа, добро очуван пејсаж, биодиверзитет, аутохтони биосистеми, еколошке и предеоне целине, богатство шумама, разноврсна флора и фауна представљају основе туристичке атрактивности сувопланинске области. Културно-историјске вредности су само делимично укључене у туристичку понуду (манастир Св. Великомученика Димитрија код села Дивљана, стара црква Св. Вазнесења у Великом Крчимиру, црква Св. Илије у Јагличију и манастир Успенија Пресвете Богородице код села Вета). Постоје и бројни други локалитети које је неопходно валоризовати, заштитити и адекватно укључити у мрежу туристичких атрактера на подручју Просторног плана. То се односи пре свега на бројне сакралне објекте, споменичка обележја, али и на објекте народног градитељства.
Постојећа развијеност туристичких локалитета и подручја; туризам на територији обухвата Просторног плана развијан је у различитој мери на три основна локалитета: подручју око комплекса Дечијег одмаралишта и језера Дивљана, туристичко-рекреативног комплекса „Бојанине воде” и насеља Горњи и Доњи Душник. Комплекс Дечијег одмаралишта се налази на надморској висини од 600 m, састоји се од два павиљона капацитета 220 лежаја која су реновирана, централног блока са кухињом, рестораном, амбулантом и отвореним теренима за фудбал, кошарку и одбојку. Комплекс је у надлежности Дечијег културно образовног и рекреативног центра Ниш. На подручју Дивљанског језера, понуда спортско рекреативних и забавних садржаја готово да не постоји и углавном се своди на индивидуалну организацију посетиоца у зони код бране. У склопу локалитета Бојанине воде, на надморској висини од 700–1300 m, постоји планинарски дом „Студенац”, капацитета 55 лежаја и рушевине изгорелог у пожару планинарског дома „Бојанине воде”, ски стаза „Соколов камен”, са надморском висином поласка од 809 m, висинском разликом од 363 m, просечним нагибом 43%, дужином ски лифта од 772 m и сатним капацитетом од 900 скијаша. У близини је и ски лифт за децу и почетнике. У комплексу је делимично изграђена интерна саобраћајна мрежа, која се ослања на локални путни правац Бојанине воде – Горња Студена. У Доњем Душнику постоји хотел „Трем” (тренутно ван функције), који располаже са 90 лежаја, рестораном, терасом са 200 места и уређеним тереном за мале спортове. У селу Горњи Душник постоји црква посвећена св. Николи (саграђена 1845. године), а уз поток који пролази кроз село се налази рибњак и неколико воденица. Поред наведеног постоје и сеоска домаћинства (без категоризације) за пријем излетника, као и неколико ловачких кућа које су дисперзно распоређене на планском подручју.
Повезаност и доступност туристичких локалитета и мотива на подручју Просторног плана је смањена будући да, осим нишке трансверзале, не постоји регионални систем пешачких и бициклистичких стаза које повезују значајна туристичка места, области и рекреативне просторе што, поред туристичке, умањује и рекреативне квалитете сувопланинске области. Нишка трансверзала, са својих 130 km дужине и 13 контолних тачака (Тврђава, Велика Тумба, Коритњак, Мосор, Трем, Соколов камен, Пасарело, Дивна Горица, Зелени врх, Плеш, Градац, Калафат, Каменички Вис), од којих се пет налазе на планском подручју, представља кружну планинарску стазу која повезује неколико маркантних планина које окружују нишку котлину (Селичевица, Сува планина, Сврљишке планине и Калафат). Стање путева је на појединим деоницама веома лоше што битно умањује приступачност и квалитет доласка до туристички најатрактивнијих излетишта или потенцијалних смештајних капацитета за сеоски туризам.
Несразмерно су активирани туристички потенцијали посредног и непосредног окружења, од релативно активиране Нишке Бање и градова Ниша и Пирота са више културно-уметничких и спортских манифестација, спортско-рекреативним садржајима, културно-историјским знаменитостима, археолошким налазиштима и туристичким пунктовима унутар урбаних матрица, до недовољно активираних – Сићевачке и Јелашничке клисуре, дела Старе планине, Сврљишких планина, Калафата и других средњих и нижих планина, са зачетцима сеоског туризма у мањем броју села. Постојећа туристичка и рекреативна понуда, с обзиром на потенцијале, није довољно развијена и афирмисана, а још мање организована и повезана, како међу општинама сувопланинске области, тако и са другим општинама у Региону.
3.1.4. Саобраћај и инфраструктурни системи
3.1.4.1. Саобраћај и саобраћајна инфраструктура
Државни путеви
У обухвату Просторног плана се налази један државни пут I реда (1.12) и два државна пута II реда (241 и 244) и то: 
	
– Државни пут I реда бр. 1.12 (Ниш – Пирот) је у захвату уз североисточну границу Плана у дужини од 5,35 km. Саобраћајница је у релативно задовољавајућем стању али је са великим саобраћајним оптерећењем јер представља главни транзитни правац према Бугарској и Турској.
– Државни пут II реда бр. 241 (Гаџин Хан – Бабушница) делимично у сегментима пресеца подручје Плана у укупној дужини од око 4 km. Саобраћајница је на већем делу реконструисана у 2007. и 2008. години тако да не захтева неке веће значајне грађевинске радове.
– Државни пут II реда бр. 244 (Бела Паланка – Бабушница) је у захвату Плана у дужини од око 13km. Саобраћајница је на овом делу реконструисана и не захтева неку већу реконструкцију.
Постојећим државним путевима I и II реда подручје Просторног плана је добро повезано са насељима у региону и шире у држави. 
	
Сви државни путеви у захвату Плана су двотрачни, са по једном саобрaћајном траком по смеру са савременим коловозним застором. Просечна ширина коловоза државних путева II реда је око 5m, иако су све деонице у обухвату Просторног плана са савременим коловозним застором (асфалтом).
Стање хоризонталне и вертикалне сигнализације је задовољавајуће на државним путевима I реда бр. 1.12 (Ниш – Пирот – Димитровград), II реда бр. 241 (Гаџин Хан – Бабушница), док државни пут II реда бр. 244 (Бела Паланка – Бабушница) карактерише врло лоше стање постојеће сигнализације.
Мрежа државних путева има укупну дужину у захвату Плана од око 22,35 km, од чега су државни путеви I реда 5,35 km, а државни путеви II реда 17 km. Са савременим коловозним застором (асфалтом) је 100% како државних путева I реда тако и државних путева II реда у захвату Плана. 
	
На основу доступних података о бројању саобраћаја (ПГДС) на мрежи државних путева за територију Републике Србије (ЈП „Путеви Србије”), једино расположиви подаци су за државни пут I реда бр. 1.12 деоница Ниш – Бела Паланка и то 5287 возила просечно у току дана (у оба смера) за 2009. годину. (5376 за 2008. годину, 5965 за 2007. годину, 5223 за 2006. годину и 5047 за 2005. годину).
Општински путеви
Мрежа општинских путева је релативно добро развијена и повезује већину насеља са општинским центром. Уочена је слабија међусобна повезаност насеља у вишим деловима општине Гаџин Хан. Већина општинских путева је пресвучена савременим коловозним застором, а ову мрежу карактерише и веома мала просечна ширина коловоза (око 4,0 m) што чини додатну неповољност у одвијању саобраћаја. Знатан број општинских путева захтева рехабилитацију, реконструкцију и даље осавремењавање. На општинским путевима хоризонтална и вертикална сигнализација је ниског квалитета или не постоји. 
	
Главни прилазни правци којима се приступа подручју Суве планине јесу: 
– градска општина Нишка Бања, правац Чукљеник – Доња и Горња Студена;
– општина Гаџин Хан, правац државни пут II реда бр. 241 – Доњи Душник – Горњи Душник као и правац државни пут II реда бр. 241 – Равна Дубрава – Велики Крчимир – Мали Крчимир (Семче); 
	
– општина Бела Паланка, Црвена Река – Глоговац – Топоница – Космовац као и правци државни пут II реда бр. 244 – Бежиште и Бела Паланка – Мокра. 
	
Постојећи општински путеви на подручју Просторног плана приказани су у Табели 3.
Табела 3. Постојећи општински путеви на подручју Просторног плана




Редни
број


Општински пут – деоница


Дужина деоница на подручју плана (km)




Град Ниш – ГО Нишка Бања




1.


(Л-18) Јелашница – Чукљеник – Д.Студена – Г.Студена – Бојанине воде


7.00




Укупно:


7.00




Општина Гаџин Хан




1.


Гаџин Хан – Дуга Пољана – Доњи Душник


5.20




2.


ДП II 241 – Барје – Семче – Равна Дубрава


5.00




3.


Гаџин Хан – Копривница


1.35




4.


Гаџин Хан – Јагличје


3.70




5.


„Кречане” – Чагровац


1.55




6.


Дуга Пољана – Ћелије


1.95




7.


Доњи Душник – Горњи Душник


0.95




8.


ДП II 241 – Сопотница – Калетинац


4.95




9.


Велики Вртоп – Шебет


1.70




10.


Семче – Мали Крчимир


0.85




Укупно:


27.20




Општина Бела Паланка




1.


Глоговац – Вета


2.15




2.


Глоговац – Топоница – Космовац


8.00




3.


ДП I 1.12 – Ново Село


1.00




4.


Белановац – Вргудинац


1.50




5.


Бела Паланка – Мокра – Одмаралиште Дивљана


3.00




6.


Одмаралиште Дивљана – Дивљана


1.00




7.


Бежиште – Шљивовик


0.65




8.


Бежиште – „Три локве” – Дивљана


21.00




Укупно:


38.30




Доступност система јавног линијског друмског превоза путника је испод републичког просека, и не може се оценити као задовољавајући, посебно када је у питању мрежа локалних линија. Проблем у функционисању локалног јавног превоза се јавља на појединим општинским путевима због мале ширине коловоза, као и у неадекватној опремљености стајалишта јавног превоза. Неадекватна опремљеност стајалишта посебно је изражена на државним путевима.
Железничке пруге 
Магистрална железничка пруга (Е-70) Ниш – Димитровград је на подручју Просторног плана, уз североисточну границу Плана у дужини од око 5 km уз коридор Државни пут I реда бр.1.12. Овај железнички правац је неелектрифициран а у скорије време очекује се његова електрификација јер је више параметара које подразумева електрификација већ испуњено као што су: прилагођавање тунела и мостова колском профилу за електрифициране железнице, израда планске и пројектне документације и друго. 
	
Ваздушни саобраћај
Ваздушни саобраћај подразумева коришћење постојећег аеродрома Константин Велики у Нишу (ван подручја Просторног плана), чији положај пружа могућност најбржег приступа подручју Суве планине.
3.1.4.2. Водна инфраструктура
На подручју Просторног плана углавном су присутни водотоци бујичног карактера, велики је број потока, повремених потока, суводолина и површинских извора. Значајнији су Копривничка река, Венежица и Врело, које су притоке Кутинске реке, затим река Студена (Јелашничка река), Коритничка река и Мокрањска река. Територија Просторног плана обухвата део слива Нишаве (Кутинска река и њене притоке и сви водотоци на североисточним падинама Суве планине) и део слива реке Власине (мањи водотоци у јужном делу обухвата плана), а све у сливу Јужне Мораве.
На овом простору нису вршени значајнији регулациони радови на водотоцима, не постоји „План за проглашење ерозивних подручја” на подручју општина Гаџин Хан и Бела Паланка и „План одбране од поплава од бујичних вода” на подручју општине Бела Паланка тако да нема тачних података о бујичним водотоцима и протицајима на сливу.
Преграђивањем Коритничке (Мокрањске) реке подигнута је брана и формирано акумулационо језеро Дивљана, чија је намена задржавање наноса, заштитa од великих вода Коритничке реке, наводњавање, оплемењивање малих вода, рекреацијa, туризам и риболов. 
	
Постоји велики број великих и малих извора, при чему су она са значајнијом издашношћу каптирана и користе се за водоснабдевање.
Изворишта „Мокра”, „Дивљана” и „Студена” део су Нишавског регионалног подсистема у склопу будућег регионалног Доње – јужноморавског система водоснабдевања. Вода је стандардно високог и поузданог квалитета и снабдева насеља: Бежиште, Доња Коритница, Дивљана, Мокра, Горња и Доња Студена у обухвату Плана.
Извориште „Врело” налази се у насељу Горњи Душник, и део је „заплањског” водоводног система. 
	
Остали потрошачи који се водом не снабдевају преко ових система, а обухваћени су Просторним планом, проблем водоснабдевања (пиће, кување, прање, одржавање личне хигијене, заливање башти, одржавање окућница, потребе домаћих животиња итд.) решавају индивидуално на неколико начина: најчешће захватањем подземне издани преко копаних бунара, затим појединачним каптирањем локалних извора за потребе једног или више домаћинстава или коришћењем воде са јавних чесми. Не врши се никаква контрола квалитета или дезинфекција воде. Највећи број водоводних система грађен је у периоду од 1965. до 1985. године, углавном је неодржаван, тако да је неопходна њихова реконструкција. 
	
Зоне санитарне заштите нису успостављене ни на једном наведеном изворишту, тако да треба да представљају приоритетну активност у наредном периоду. 
	
Стање канализационих система за прикупљање и одвођење отпадних вода на планском подручју је незадовољавајуће. Одликује се слабом изграђеношћу канализационе мреже и недовољном опремљеношћу домаћинстава канализационим инсталацијама и санитарним уређајима. 
	
Одвођење употребљених вода, на ширем подручју плана, одвија се претежно површински, слободним отицањем по терену и директним изливањем у водоток, процедне или упојне јаме за које се користе примитивно изграђени објекти (пољски нужници). У највећем броју случајева ови објекти не испуњавају основне техничко-хигијенске услове и санитарне мере заштите, па отпадне воде у знатној мери утичу на погоршање квалитета земљишта, површинских и подземних вода. Осока из штала се неконтролисано слива у мање водотоке, загађујући их веома оптерећеним органским садржајима. Одвођење атмосферских вода је површинско или са отвореним каналима према водотоцима. Постројења за пречишћавање отпадних вода нема, осим у насељу Бела Паланка које је реконструисано али није пуштено у рад. 
	
Наводњавање на подручју Просторног плана примењује се упрошћено и кампањски. Задржан је традиционални прилаз пољопривреди, а наводњавање је само допунска мера стабилизацији примарне пољопривредне производње, којом се неутралишу неповољни ефекти суша. Овакав статус наводњавања настао је као последица изостајања или делимичног спровођења: комасације, укрупњавања поседа и стварања економских услова за савремену организацију производње и пласмана тржишних вишкова.
3.1.4.3. Енергетика и енергетска инфраструктура
Електроенергетика
Подручје плана институционално у делу снабдевања електричном енергијом припада ПД за дистрибуцију електричне енергије „ЈУГОИСТОК” д.о.о. Ниш.
Кроз обухват Просторног плана пролазе: 
a) далеководи власништво „Електромрежа Србије”, и то:
– 400 kV (бр. 404) ТС 400/220/110 kV „Ниш 2” – Софија;
– 110 kV (бр. 154/3) Чвор ТС 110/10 kV „Ниш 5 – Нишка Бања” – ТС110/35 kV„Пирот 2”; као и 
	
б) далеководи 35 kV власништво ПД за дистрибуцију електричне енергије „ЈУГОИСТОК” д.о.о. Ниш, и то:
– ТС 110/35 kV „Пирот 1” – ТС 35/10 kV „Бела Паланка” – ТС 35/10 kV „Долац” – ТС 35/10 kV „Ђуро Салај” – ТС 110/35 kV „Ниш 3”;
– ТС 110/35 kV „Ниш 3” – ТС 35/10 kV „Ђуро Салај” – ТС 35/10 kV „Гаџин Хан” – ТС 35/10 kV „Доњи Душник”.
Све трафостанице напонских нивоа 110/10 kV и 35/10 kV из којих се снабдевају потрошачи у обухвату Просторног плана се налазе изван подручја плана.
Дистрибутивна мрежа 10 kV је ваздушна и иста је рађена као „антенска” и не пружа сигурност у снабдевању, трафостанице 10/0,4 kV најчешће су типа „кула” или новије типа „стубне”.
Гасификација и топлификација
Обезбеђење топлотне енергије у захвату Плана се врши преко индивидуалних ложишта. 
	
На подручју захваћеним Просторним планом посебне намене не постоје објекти гасоводне, као ни објекти топловодне мреже.
Обновљиви извори енергије
У обухвату Просторног плана нема производње енергије из обновљивих извора. Од обновљивих извора енергије на територији плана могућа је изградња објеката за производњу електричне енергије, и то малих хидроелектрана, соларних електрана и ветроелектрана. Поред овога, не постоје ни озбиљнија истраживања која би показала праве капацитете и исплативост инвестиција у овај вид енергије у захвату Плана. 
	
Проблем у коришћењу енергетских потенцијала је велика и нерационална потрошња енергије, као и мала енергетска ефикасност у производњи, преносу, дистрибуцији и коришћењу свих типова енергије. Коришћење електричне енергије за грејање и друге потребе за које је могуће пронаћи алтернативу, као и застарела технологија у свим аспектима потрошње енергије оптерећује електроенергетски систем и представља велики проблем нерационалног коришћења енергије. Приметно је и недовољно ангажовање везано за проблем енергетске ефикасности, као и недостатак људства и финансијских средстава опредељених у ову сврху. 
	
3.1.4.4. Електронске комуникације и телекомуникациона инфраструктура
Насеља на подручју Просторног плана, опремљена су телефонским (приступним) мрежама комутационих степена у односу на административна подручја општина. У обухвату Просторног плана је лоциран комутациони степен „Велики Вртоп” (општина Гаџин Хан) на који је везана и приступна мрежа у насељу Шебет. Насеља у обухвату Просторног плана, су повезана на следеће комутационе степене дате у Табели 4.
Табела 4. Комутациони степени




Ред. 
број


Комутациони степен


Врста 
				централе

Насеља у обухвату плана везана 
				на комутациони степен



1.


„Гаџин Хан”


дигитална


Копривница, Јагличје и Чагровац




2.


„Доњи Душник”


дигитална


Миљковац и Горњи Душник




3.


„Семче”


дигитална


Мали Крчимир




4.


„Личје”


БС ЦДМА


Ћелије, Велики Крчимир, Калетинац, Сопотница




5.


„Бела Паланка”


аналогна


Мокра




6.


„БС Аутопут Крупац”


БС ЦДМА


Вета, Вргудинац, Ново Село




7.


БС „Бела Паланка”


БС ЦДМА


Дивљана, Коритница




8.


„Јелашница”


Дигитална


Доња и Горња Студена




Без обзира што у свим насељима у обухвату Просторног плана постоје приступне мреже (кабловске или бежичне), опремљеност телефонском мрежом (број телефонских прикључака на 100 становника) је испод просека у Републици Србији. Поред тога, због застарелих типова телефонских централа (аналогне и дигиталне) постоји веома велики број двојничких прикључака што условљава и губитке у телефонском саобраћају.
Подручје Просторног плана покривено је сигналима сва три оператера мобилне телефоније: Предузеће за мобилне телекомуникације „Телеком Србија” – МТС; „Теленор”; и „VIP Mobile”. Базне станице оператера мобилне телефоније су на локацијама ван обухвата Просторног плана. Конфигурација терена условљава да на добром делу подручја не постоје сигнали ниједног оператера, те је потребно повећати густину базних станица ради покривања целокупног подручја.
ЈП Радио телевизија Србије има саграђен репетитор на локацији „Гаџин Хан-Мосор” на коти 928 mнм, у првој зони заштите СРП Сува планина. Репетитор је на стубу висине 16 m. 
	
3.1.4.5. Поштански саобраћај
На подручју Просторног плана не постоје објекти поштанске мреже. Пружање поштанских услуга се врши из пет јединица поштанске мреже које су лоциране у непосредном окружењу подручја Просторног плана и то у следећим насељима: Гаџин Хан (18240), Доњи Душник (18242), Равна Дубрава (18246), Лички Ханови (18245) и Бела Паланка (18310). 
	
3.1.4.6. Комунална инфраструктура
Стање управљања чврстим комуналним отпадом на територији Просторног плана је веома лоше. Од 24 села која се налазе у обухвату Просторног плана само 7 села је покривено системом организованог сакупљања отпада и то: пет села општине Гаџин Хан и два села градске општине Нишка Бања, док у селима која припадају општини Бела Паланка нема организованог сакупљања отпада. Сакупљени отпад се одлаже на депонију у Нишу. 
	
Приликом сакупљања отпада не врши се примарна и секундарна сепарација већ се директно одлаже на депонију. На основу анкете спроведене за потребе израде Просторног плана утврђено је да је просечна дневна количина генерисаног отпада око 0,65 kg по становнику.
Највећи број села у обухвату Просторног плана је изостављен из система организованог сакупљања отпада, па сеоско становништво одлаже отпад на дивља несанитарна сметлишта без сепарације и било каквог претходног третмана или га спаљује. Дивља сметлишта су присутна и у селима која су обухваћена системом организованог сакупљања отпада, али се она периодично чисте. Сметлишта се обично налазе поред прилазних путева до насеља, у самим насељима, поред водотокова или се отпад баца у саме водотокове (Горњедушничка река, Кутинска река, Млака река, Ропот). Већи део депонованог отпада чини кућни отпад (око 60%) док остатак углавном чини кабасти отпад. На сметлиштима се могу наћи и тела угинулих животиња као и амбалажа и остаци хемијских средстава која се користе у пољопривреди. На овај начин се директно загађују земљиште и вода и стварају услови за појаву заразних болести. И поред тога што је у сеоским срединама присутан велики удео органског отпада, не врши се компостирање, али се често спаљује органски отпад (нпр. лишће, грање, њива после жетве), као и део амбалажног отпада.
Опасан отпад није присутан на депонијама осим опасног отпада из домаћинстава (батерије, акумулатори, амбалажа и остаци хемијских средстава која се користе у пољопривреди и сл.).
Медицински отпад из сеоских амбуланти на територији Просторног плана (Велики Крчимир и Доња Студена) усмерава се ка центру за третман медицинског отпада у селу Трупале.
Проблем сахрањивања је веома изражен, нарочито ако се узме у обзир старосна структура становништва и раст морталитета. Постојећа сеоска гробља су мале површине и углавном попуњена, нису опремљена водоводом и канализацијом за одвођење атмосферских вода. Одржавање гробаља је у надлежности мештана и често су запуштена и неодржавана. 
	
У селима у обухвату Просторног плана не постоје сточна гробља, па се угинуле животиње закопавају на местима која нису предвиђена за то или се одлажу на дивља сметлишта заједно са осталим отпадом. 
	
Сеоска насеља нису опремљена зеленим и сточним пијацама и ветеринарским станицама. Зелене пијаце се налазе у општинским центрима Гаџин Хан, Бела Паланка и Нишка Бања. Ветеринар долази једном недељно или по позиву из најближе ветеринарске станице (Доњи Душник, Бела Паланка, Јелашница).
3.1.5. Заштита животне средине, предела, природних и непокретних културних добара
3.1.5.1. Заштита животне средине
Подручје обухваћено Просторним планом се карактерише јако добрим квалитетом животне средине. Сви параметри животне средине су добро очувани, а утицај човека на загађење ваздуха, воде и земљишта је минималан. 
	
Праћење квалитета ваздуха на подручју Плана се не врши. Утицај на загађење ваздуха имају једино моторна возила и кућна ложишта у зимском периоду, међутим тај утицај се услед слабе насељености и недовољно изграђене путне мреже, може занемарити. 
	
Квалитет подземних и површинских вода је добар. На овом подручју не постоји већи природни ток, али се јавља велики број водотока бујичног карактера, потока и повремених потока, суводолина и површинских извора. Водотокови припадају квалитету I и II класе. Велики број изворишта са веома квалитетном водом, омогућава планирање индивидуалног или сеоског водоснабдевања из оних са значајном издашношћу. Подручја на којима се налазе изворишта која се користе или се могу користити за водоснабдевање морају бити под строгом заштитом од потенцијалног загађења.
Потенцијални загађивачи земљишта су неуређена сметлишта и пољопривреда која има директан утицај на појаву ерозије, заслањивање и закишељавање земљишта, контаминацију фосфором и азотом услед употребе агрохемијских средстава.
Једини значајнији извор буке на подручју обухваћеном Планом, јесте саобраћај. Међутим што се тиче друмског саобраћаја подручјем Просторног плана не пролазе трасе великом дужином и њихов утицај на настанак буке и нарушавање квалитета животне средине, није велики. Планом су обухваћене релативно кратке деонице државног пута I и II реда.
3.1.5.2. Заштита природних добара и предела
Планским подручјем обухваћено је подручје Суве планине, за које је покренут поступак заштите, као Специјални резерват природе „Сува планина” у складу са законом1. Према класификацији IUCN, подручје Суве планине је сврстано у IV категорију, односно подручје управљања стаништем/врстама у природи. За предметно подручје може се рећи да обилује великом биолошком разноврсности. Очувана станишта и локалитети распоређени су на неприступачним или мање доступним теренима (шире подручје и сам врх „Соколов камен”, подручје врха „Трем” укључујући простор „Валожја” и врх „Големо Стражиште”, литице северне стране планине од „Трема”, преко „Точила” и „Смрдана” све до „Ржанца” и „Дивне горице”). 
	
Разуђеност терена, екстремна колебања климатских чиниоца од подножја до врха планине и еколошки диверзитет станишта условили су развој веома разноврсног биљног покривача на подручју Просторног плана, који се, у најширем смислу, може рашчланити на три вегетацијска типа: (1) шумска вегетација (шуме сладуна и цера, букове и четинарске шуме), (2) травњачка (ливадска и пашњачка) вегетација и (3) вегетација пукотина стена, сипаришта и точила. Истраживањима је утврђено да је на Сувој планини заступљено 1261 биљних врста, а овај број није коначан, јер се у току сваке истраживачке године на Сувој планини открију неке нове биљне врсте за које се раније није знало да ту егзистирају. Овде расту и два локална ендемита, Панчићева кандилка (Аquilegia pancicii) и српска ружа (Rosa serbica). 
	
Бројне екосистеме насељава разноврсна фaуна која је данас угрожена првенствено уништавањем биљног покривача као њиховог природног станишта. То је и основни разлог што су инсекти и рептили најбројнија фауна овог подручја. Од сисара су још увек најзначајнији и најбројнији: срна, дивља свиња, зец, лисица, 
	
јазавац и други. Фауна птица је врло богата и разноврсна, а чине је поред малог броја орлова и сокола, најчешће шумска сова, буљина, тетреб, јаребица, камењарка, препелица, фазан итд. 
	
На подручју Просторног плана успоставља се 3 степена режима заштите: режим заштите I (строга заштита), II (активна заштита) и III (активна заштита и могућност одрживог коришћења).
Режим заштите I степена – строга заштита, успоставља се на делу подручја са изворним, неизмењеним или мало измењеним екосистемима великог научног и практичног значаја. Овај простор се протеже од врха „Мосор”, преко врха „Соколов камен”, врха „Трем”, „Точила” и „Смрдана” све до „Ржанца” и „Дивне горице”, као и литице испод ових врхова на северној страни планине.
Режим заштите II степена – заштита се успоставља на делу подручја са делимично измењеним екосистемима великог научног и практичног значаја. To су простори „Валожја” и сам врх „Големо Стражиште” и издвојени простор „Литица”.
Режим заштите III степена – заштита се успоставља на делу подручја са делимично измењеним и/или измењеним екосистемима од научног и практичног значаја, и захвата целокупан простор у границама заштите, а који нису под другим режимима заштите.
На предметном подручју евидентирана су и стара стабла и стабла – записи, која су предложена за заштиту као споменици природе:
– храст (Quercus cem‘s) у КО Дивљана, општина Бела Паланка;
– клен (Acer campestre) у КО Јагличје, општина Гаџин Хан.
На подручју Просторног плана издвајају се следећа подручја као просторне целине са значајним природним, еколошким и естетским вредностима:
– објекти геоморфолошког наслеђа (Бигар у долини Кутинске реке, у селу Душник и Високопланински крас Валожја);
– флувијални рељеф (Облук и Челенка Црвене реке, под Сувом планином).
Сува планина представља подручје:
– на списку еколошки значајних подручја у оквиру националне еколошке мреже (према Уредби о еколошкој мрежи);
– укључено у EMERALD мрежу подручја од посебног интереса за очување, значајних са становишта примене Бернске конвенције у Србији;
– дефинисано на основу међународних програма за идентификацију значајних подручја за птице (IBA – Important Bird Areas), биљке (IРА – Important Plant Areas), и лептире (РВА – Prime Butterfly Areas in Serbia). 
	
Главне црте рељефа резултат су деловања ерозивних сила на тектонској основи Суве планине чиме су се створиле основе за формирање просторних целина, које непосредно утичу на укупну валоризацију потенцијала и функционалну и просторну организацију. У оквиру сваке целине могу се издвојити посебни предели који својим специфичностима могу различито да утичу на укупан развој подручја Просторног плана: 1) долински тип предела (захвата мањи део Суве планине, ту су се развили специфични  типови насеља, различит  карактер пољопривредне производње и саобраћајна мрежа; 2) брдски тип предела (захвата ободни део, изнад уских и издужених долина и израженог планинског рељефа; на вишим терасама овог подручја, простиру се ораничне  површине, које су знатно слабијег квалитета од нижих где се претежно гаје жита, док више и присојне стране представљају област винограда и воћњака); 3) планински тип предела (чини најимпозантнији део Суве планине изнад 800 mнв који се по разноврсности формација и особености тектонске структуре јасно издваја од осталих предела); 4) окомито стеновити тип предела (пружа се дуж потковичастог гребена дугачког 24 km, почев од Мосора, на западу, преко Соколовог камена, Трема, Ђорђине чуке, Лесног рита, Пасареле, Смрдана, Дивне Горице и Средњег рида на истоку); 5) крашки безводни тип предела (чини висораван на средњем делу Суве планине на надморској висини од 1250–1450 m; ту се на Ракошу налази највећи и најзначајнији извор ове планине); 6) сипарски тип предела (на стрмим и високим странама Трема и Соколовог камена највећи број долина је под сипарима, која спадају у ред највећих на Сувој планини); 7) превојни тип предела (превој између Мосора и Соколовог камена и на званом месту Гроб, северно од Трема у атару Горњег Душника и Вете); 8) клисурасто кањонски тип предела (средњи ток Студене, Мокранске и Коритничке реке и горњи ток Топоничке реке); 9) поточно – изворишни тип предела (Студена, Ветанска, Топоничка, Бежишка и Душничка река); 10) речни тип предела (Коритница, Топоничка и Мокранска река, Драгуша, Студена и мањи део Кутинске реке); 11) мочварно-језерски тип предела (ближа околина Дивљанског језера); 12) уникатни типови предела (типични примерци крашких облика – вртаче, точила, пећине, сипари, остењаци, суве долине, увале и сл.). 
	
Планско подручје се на основу изражених природних вредности и континуитета коришћења и настањивања кроз историју може третирати као културни предео кога чине људске делатности, грађевине и околни амбијент. Усмеравање развоја ће се заснивати на очувању историјског континуитета у формирању одређених делова простора као препознатљивих структура, те је при извођењу интервенција неопходно одржање специфичности предела, као и поштовање интегритета положаја и везе са физичким окружењем. 
	
–––––––––––––––
1 Услови заштите природе за израду ППППН СРП Сува планина, Завод за заштиту природе Србије (број 03-350/2 од 10. новембра 2010. године)
 
3.1.5.3. Заштита непокретних културних добара
Од непокретних културних добара, на планском подручју налази се један споменик културе од великог значаја: стара црква Св. Вазнесења у Великом Крчимиру и два споменика културе: црква Св. Илије у Јагличју и манастир Св. Великомученика Димитрија код села Дивљана. Претходну заштиту по основу евидентирања, према условима Завода за заштиту споменика културе Ниш (број 1091/2 од 10. новембра 2010. године), ужива 141 непокретност, и то 77 сакралних објеката и археолошких локалитета, 55 објеката народног градитељства и 10 историјских споменика. Стање градитељског наслеђа планског подручја употпуњава већи број заветних места – записа (мира, оброци и сл.) и старе воденице (поточаре)2. 
	
Непокретна културна добра на подручју Просторног плана су следећи споменици културе:
1. Стара црква Св. Вазнесења у Великом Крчимиру, велики значај;
2. Црква Св. Илије у Јагличју;
3. Манастир Св. Великомученика Димитрија код села Дивљане, Мокра.
Евидентиране непокретности са споменичким својствима на подручју Просторног плана су:
(а) Сакрални објекти и археолошки локалитети:
1. Локалитет Кале, Велики Вртоп;
2. Остаци већег античког, Велики Вртоп;
3. Црква Св. Тројице, Велики Вртоп;
4. Локалитет Манастириште, Велики Крчимир;
5. Локалитет Мало Кале, Велики Крчимир;
6. Локалитет Велико Кале, Велики Крчимир;
7. Локалитет Селиште, Велики Крчимир;
8. Црква Св. Вазнесења Господњег, Велики Крчимир;
9. Локалитет Врелце, Горњи Душник;
10. Локалитет Шиљак, Горњи Душник;
11. Црква Св. Николе, Горњи Душник;
12. Локалитет Крс, Горњи Душник;
13. Змијска пећина („Бабина гузица”), Јагличје;
14. Локалитет Мандала („Габар”), Калетинац;
15. Локалитет Њива Драгана Милојковића, Калетинац;
16. Локалитет на брду изнад села Калетинац;
17. Локалитет Црквиште, Копривница;
18. Локалитет Мосор, Копривница;
19. Локалитет Рајац, Копривница;
20. Локалитет Селиште, Копривница;
21. Локалитет Попова Глава, Мали Крчимир;
22. Локалитет на брду изнад школе, Мали Крчимир;
23. Локалитет Крс, Мали Крчимир;
24. Локaлитет Пољана, Миљковац;
25. Локaлитет Зла долина, Миљковац;
26. Трагови црквишта у селу Миљковац код записа;
27. Локалитет код школе, Сопотница;
28. Локалитет Селиште, Сопотница;
29. Локалитет Гумна, Сопотница;
30. Локалитет Кале, Ћелије;
31. Локалитет Ћелијска пољана, Ћелије;
32. Локалитет Црквиште, Ћелије;
33. Локалитет Њива Богдановића, Чагровац;
34. Локалитет Манастириште, Чагровац;
35. Локалитет Селиште I, Чагровац;
36. Локалитет Селиште II, Чагровац;
37. Локалитет Оштра Глава, Чагровац;
38. Локалитет Големо Стражиште, Шебет;
39. Локалитет Манастириште, Шебет;
40. Локалитет Градац, Горња Студена;
41. Локалитет Три Локве, Бежиште;
42. Локалитет Шаренац, Вета;
43. Локалитет Црквиште, Вета;
44. Манастир Успења Св. Богородице, Вета;
45. Локалитет Златарица, Вета;
46. Локалитет Зеленац, Вргудинац;
47. Локалитет Јасеновик, Вргудинац;
48. Локалитет Јасеновик II, Вргудинац;
49. Локалитет Жежница (Мучибаба), Вргудинац;
50. Локалитет Брестовачка мала, Вргудинац;
51. Локалитет Дуб, Вргудинац;
52. Локалитет Кале (Градиште), Горња Коритница;
53. Локалитет Селиште, Дивљана;
54. Локалитет Црквиште, Дивљана;
55. Локалитет Селиште, Дивљана;
56. Локалитет Реџеница, Доња Коритница;
57. Локалитет Црквиште, Доња Коритница;
58. Локалитет Бродска, Доња Коритница;
59. Локалитет Градиште (Чукар, Беглик), Космовац;
60. Локалитет Латинско црквиште, Космовац;
61. Локалитет Црквиште на Бањици, Космовац;
62. Локалитет Бусевје, Космовац;
63. Локалитет Третиковац, Космовац;
64. Локалитет Надгробишта, Мокра;
65. Локалитет Гушевац, Мокра;
66. Локалитет Грамађе, Мокра;
67. Локалитет Лазиње, Мокра;
68. Локалитет Дреновик (Мутавина ливада), Мокра;
69. Локалитет Лазине, Мокра;
70. Локалитет Рабов Дол, Мокра;
71. Римски натпис у Манастиру Св. Димитрија, Мокра;
72. Локалитет Кула, Ново Село;
73. Локалитет Жермица, Ново Село;
74. Локалитет Конећи Дол, Топоница;
75. Локалитет Слави Дол, Топоница;
76. Локалитет Језериште, Топоница;
77. Локалитет Русалија, Топоница;
(б) Објекти народног градитељства:
1. Кућа Крстића, Горња Студена;
2. Кућа Савете Крстић, Горња Студена;
3. Воденица Петра Младеновића (коњарска), Горња Студена;
4. Амбар Миодрага Стоиљковића, Горња Студена;
5. Кућа Вукосава Крстића, Горња Студена;
6. Амбар Будимира Крстића, Горња Студена;
7. Кућа Ђорћа Крстића, Горња Студена;
8. Плевња и амбар Крстића, Горња Студена;
9. Амбар Слободанке Стаменковић, Горња Студена;
10. Кућа Миомира Стаменковића, Горња Студена;
11. Кућа Лазара Миладиновића, Горња Студена;
12. Кућа Слободана Стојановића, Горња Студена;
13. Кућа Николке Филиповића, Горња Студена;
14. Кућа Савке Филиповић, Горња Студена;
15. Кућа Василија Златановића, Горња Студена;
16. Кућа Уроша Станковића, Доња Студена;
17. Кућа Боривоја Николића, Доња Студена;
18. Кућа Голуба Стојановића, Доња Студена;
19. Кућа Новице Марковића, Доња Студена;
20. Кућа Мирослава Ђорћевића, Доња Студена;
21. Кућа Михаила Нешића, Доња Студена;
22. Кућа Славка Николића, Доња Студена
23. Кућа Гациних, Доња Студена;
24. Кућа Боже Николића, Доња Студена;
25. Воденица Мирослава Љубисављевића, Вета;
26. Кућа Ђорђа Китића, Вета;
27. Кућа Милутина Живића, Вета;
28. Кућа Петра Јовановића, Вета;
(в) Историјски споменици:
1. Спомен чесма палим мештанима у Нор-у, Копривница;
2. Спомен чесма палим у Нор-у, Мали Крчимир;
3. Спомен чесма палим у Нор-у, Сопотница;
4. Спомен чесма палим у Нор-у на врелу Шебечке реке, Шебет;
5. Спомен чесма жртвама фашизма, Доња Студена;
6. Спомен пирамида палим мештанима у Нор-у, Бежиште;
7. Спомен чесма палима у Нор-у и ратовима 1912–1918. године, Вргудинац;
8. Спомен плоча палим мештанима у Нор-у, Горња Коритница;
9. Спомен плоча палих у Нор-у и Првом светском рату, Дивљана;
10. Спомен чесма палим мештанима у Нор-у, Мокра.
–––––––––––––––
2 Према Студији Завода за заштиту природе Србије Специјални резерват природе Сува планина – предлог за заштиту из 2005. године
 
1.4. ПОТЕНЦИЈАЛИ
Основни потенцијали по тематским областима Просторног плана јесу:
– за развој пољопривредне производње: повољни природни услови; велики део пољопривредних површина под ливадама и пашњацима, претежно доброг флористичког састава као основа за развој сточарства; повољни услови за органску производњу воћа на теренима до 800 mнв; очувана традиција локалног становништва у домаћој производњи сточних и других производа препознатљивог географског порекла; реални изгледи за институционалну подршку одрживом развоју планинске пољопривреде, услед оријентације аграрне политике Републике Србије на прихватање модалитета, критеријума и стандарда ЕУ, присуства ФАО и других међународних организација на локалном нивоу;
– за заштиту и коришћење шума: шуме и шумско земљиште представљају станиште бројних биљних и животињских врста; значајна заступљеност површина по наменским целинама; релативно велика бројност врста дрвећа; аутохтоност присутних врста, с врло мало алохтоних врста дрвећа;
– у погледу коришћења минералних сировина – велике потврђене резерве кречњака. На територији Просторног плана налази се велики број кречана, углавном у приватном власништву, у којима се производи креч. Поред кречњака, значајно је присуство и других стена погодних механичких особина, које представљају значајну сировинску базу за производњу грађевинског и украсног камена;
– за демографски развој у планском периоду можемо навести следеће: (1) могућност обнављања становништва; (2) учешће контигента женског фертилног становништва у укупном (22,36%); (3) могућност за повећање стопе активности повећаним укључењем радно-способног становништва у развој пољопривреде и терцијалног сектора; (4) неискоришћени стамбени фонд услед смањења броја становника, а који може бити основа за развој различитих делатности – од развоја туризма до реализације бројних пољопривредних програма уколико се зауставе негативни демографски трендови;
– са аспекта развоја јавних служби су: развијена мрежа основних школа; изграђени објекти домова културе, као основ за развој ове делатности;
– за развој мреже насеља: формирана мрежа насеља; близина општинских центара, регионалног центра Пирот, центра државног значаја Лесковац као и центра међународног значаја града Ниша; природна богатства (погодна за разноврсну пољопривредну производњу, развој шумарства, лова и риболова, присуство туристичких мотива погодних за развој туризма); богатство културно историјског наслеђа; могућност развоја локалне саобраћајне мреже, близина паневропских коридора X и Xc, државних путева I и II реда и др.;
– за развој привреде: локални природни ресурси (пољопривредно и шумско земљиште, богатство флором и фауном) као основа развоја пољопривреде, шумарства и туризма); расположива природна и културна добра као основа за развој туризма; повољан географски и саобраћајни положај и близина коридора X; близина великих привредних и индустријских центара (Ниша, Пирота и Лесковца) који представљају потенцијална тржишта за пољопривредне вишкове и значајан потенцијал туриста; расположиви људски ресурси и богата традиција нарочито за традиционалну пољопривреду; непостојање великих индустријских капацитета и здрава животна средина, као основа развоја органске пољопривреде и производње здраве хране са познатим географским пореклом; слободан стамбени простор који се у доброј мери може искористити за покретање мини породичних фирми, у оквиру сектора МСПП, а као нуклеуса привредног развоја подручја Просторног плана, у области пољопривредне производње и прераде и у области сектора туризма и услуга што може бити важан чинилац демографске ревитализације подручја;
– за развој туризма и рекреације: 1) повољан географско-саобраћајни положај Суве планине у односу на главне друмске међународне транзитне туристичке правце и саобраћајне коридоре Србије (посебно Е-75 и Е-80), веће градове (посебно Ниш као центар међународног значаја, Пирот као центар националног значаја и друго.), Нишка Бања (националног и потенцијално међународног значаја), као и добри морфометријски услови за изградњу нових саобраћајница; 2) природне вредности Специјалног резервата природе Суве планине разноврсних екосистема и високе естетике предеоног лика, са у великој мери заступљеним лековитим и ретким биљним врстама, шумским плодовима и куриозитетном морфолошком орнаментиком чини га у летњој половини године погодним за спорт и рекреацију, краће излете и планинарење, док конфигурација терена, природни амбијент, климатска обележја простора, указују на повољност одређених локација за зимске спортове, за летњи одмаралишни и спортско-рекреативни туризам; 3) споменичко наслеђе у виду трагова праисторијских, античких и римских остатака; манастирске целине позног средњег века; већи број сакралних објеката, подигнути многобројни етно-објекти; 4) излетничко-рекреативне вредности Дивљанског језера проистичу из високих атрактивних особина језерске акумулације и приобаља; 5) могућност за сеоски, еколошки и туризам специјалних интересовања (панорамски путеви, пешачке и бициклистичке стазе, лов и риболов и др.) под условом да се туристичка понуда организује по узору на савремене туристичке трендове и стандарде примерене специјалном резервату природе; 6) потенцијал за развој ловног и риболовног туризма, будући да постоје одлични природни услови у већ формираним ловиштима, а лака проходност и погодна структура ловних предела као и мала насељеност, посебно доприносе атрактивности овог подручја за лов; 7) поред наведених, јављају се и комплементарне туристичке активности: пољопривредне делатности које се могу развијати као подршка развоју сеоског туризма који се везује за атрактивне пределе и адекватно уређена сеоска домаћинства;
– за развој саобраћаја: постојећи приступни путеви; повољни морфометријски услови за изградњу нових саобраћајница на већем делу подручја Плана; релативно добра планирана саобраћајна мрежа државних путева; планирана изградња аутопута Е-80 (Државни пут I реда 1.12); релативно добро развијена мрежа општинских путева којима је већина насеља повезана међусобно, као и са општинским центрима (Ниш, Бела Паланка и Гаџин Хан); развој туризма (постојећих локалитета и будућих зона) на територији општине кроз саобраћајну повезаност и бољу доступност, близина аеродрома Цар Константин у Нишу; сарадња са суседним општинама у ангажовању на модернизацији државних путева I и II реда и друго;
– за коришћење и заштиту вода и развој водне инфраструктуре: 1) велики број некаптираних извора (пре свега врело изнад села Велики Крчимир), представљају потенцијал развоја водоснабдевања; претпоставља се да је минимална годишња издашност овог врела око 450 l/s, али поузданих података у смислу теренских истражних радова нема; 2) започет и делом изграђен општински систем „Заплањски водовод”; спрегом овог система и врела изнад села Велики Крчимир и изградњом планираних резервоара, пумпних станица и разводне мреже у насељима било би обезбеђено квалитетно водоснабдевање свих становника на територији општине Гаџин Хан; 3) проширење водоводног система „Љуберађа – Ниш” и велики расположиви водни ресурс акумулације Дивљана; 4) значајан расположиви водни ресурс у виду површинских вода – водни токови и подземних издани – фреатска, дубинска или нормална и пукотинска, врела (крашка и контактна) богатих водом, природних извора и већег броја минералних и термално – минералних извора; 5) енергетско коришћењe сливова у смислу производње електро потенцијала за рад мањих објеката, посебно у малој привреди (нпр. прерада дрвета, стругаре, мељава брашна, фарме, и сл.);
– у области енергетике: (1) развоја електроенергетског система: изузетна повољност за развој дистрибутивне мреже и отклањање наведених недостатака, тј. ограничена је планирана изградња трафостаница: 110/35 kV „Дољевац” од које ће се изградити далековод 35 kV до ТС 35/10 kV „Гаџин Хан”; трафостанице 110/35 kV „Бела Паланка” од које ће се изградити далековод 35 kV до ТС 35/10 kV „Доњи Душник”; (2) развоја гасификације: планирани магистрални гасовод МГ-10 „Ниш – Димитровград” као основни правац за снабдевање гасом како насеља на територији општине Бела Паланка, тако и насеља на подручју захвата Просторног плана; могућност да се једним прикључком на гас обезбеди грејање, припрема топле воде, кување, технолошке потребе, хлађење; позитиван утицај на развој одмаралишта „Дивљана” у смислу обезбеђивања енергетских потреба прикључком на природни гас и реконструкцијом котларнице која је тренутно у лошем стању, чиме ће се смањити потрошња електричне енергије, лож уља и мазута, и смањити загађивање природне средине;
– у области обновљивих извора енергије издвајају се: богатство водотокова, погодује изградњи малих хидроелектрана; подручје у обухвату Просторног плана спада у подручја са великим бројем сунчаних дана у току године и представља потенцијал за експлоатацију сунчеве енергије;
– у области телекомуникација и телекомуникациона мрежа: потребе и захтеви становништва и привреде (корисника) за пружањем основних и напредних телекомуникационих услуга условили су убрзан развој телекомуникационог тржишта као у свету и код нас. Развој технологије и увођење нових концепата у телекомуникациону мрежу (децентрализација мреже, MSAN платформе, IP технологије) омогућио је настанак нових сервиса (на бази преноса података, тона и слике – triple play);
– у области комуналне инфраструктуре: завршетак изградње и почетак рада регионалне санитарне депоније у Пироту; изградња регионалне санитарне депоније у Нишу; план регионалних центара за управљање отпадом; мала генерисана количина отпада на територији Просторног плана (око 0.65 kg/ст/дан); непостојање извора опасног отпада на територији Просторног плана; релативно добра организација сакупљања отпада из сеоских насеља у градској општини Нишка Бања и општини Гаџин Хан; проширење обухвата сеоских подручја на територији Просторног плана за сакупљање комуналног отпада имплементацијом програма Министарства животне средине, рударства и просторног планирања (подршка јавним предузећима кроз суфинансирање набавке комуналних возила и додељивање подстицајних средстава за набавку контејнера од стране Фонда за заштиту животне средине, у оквиру акције „Очистимо Србију”); затварање и чишћење дивљих несанитарних сметлишта дуж путева и чишћење водотокова од депонованог отпада;
– са аспекта заштите животне средине: веома добро очувана и незагађена животна средина; изузетан квалитет ваздуха услед непостојања значајних загађивача; јако добар квалитет подземних, површинских вода и воде у акумулацијама; квалитет земљишта јако добар, нарочито у погледу контаминације тешким металима; повољни климатски и географски услови за очување многих биљних и животињских врста;
– са аспекта заштите предела на подручју Просторног плана: 13 утврђених типова предела, просторне целине са значајним природним, еколошким и естетским вредностима објекти геоморфолошког наслеђа (Бигар у долини Кутинске реке, у селу Душник и Високопланински крас Валожја); флувијални рељеф (Облук и Челенка Црвене реке, под Сувом планином) и друго;
– у области заштите и коришћења непокретних културних добара су: могућност интегрисања заштите и туристичке презентације културног наслеђа са природним наслеђем; велики број археолошких локалитета; постојање објеката народног градитељства и архаичних амбијенталних целина у селима; могућност интегрисања презентације градитељског културног наслеђа планског подручја са наслеђем у окружењу повезивањем туристичким рутама. 
	
1.5. ОГРАНИЧЕЊА
Основна ограничења по тематским областима Просторног плана јесу:
– за развој пољопривреде: неразвијеност индустрије; смањен наталитет; изражена миграција и депопулација становништва; лоша локална (рурална) саобраћајна инфраструктура; велика уситњеност пољопривредних поседа; непостојање система организованог наводњавања; неразвијена комунална инфраструктура; смањена могућност употребе савремених агротехничких мера и пољопривредне механизације; неорганизованост локалних пољопривредника за производњу и пласман производа;
– за заштиту и коришћење шума: велика заступљеност голети и необраслих површина, као и учешће вештачки подигнутих састојина и изданачких шума; однос чистих и мешовитих састојина је незадовољавајући, због високог учешћа чистих састојина чиме је у целини умањена биоеколошка стабилност шума; у шумама у државном власништву нема довољно приступних саобраћајница; на основу садашњег стања шума, хитно отварање шума потребно је у Г.Ј. „Сува планина I – Ракош” и Г.Ј. „Сува планина III”; шумски фонд оптерећује знатно присуство шибљака 37,4% и шикара на 58,2% укупне површине државних шума и шумског земљишта, те је пошумљавање ових површина приоритет у наредном периоду; шуме и шумско земљиште су различитог степена угрожености од пожара; недовољна је бројност ситне и крупне дивљачи, неповољна полна и старосна структура и недовољна брига о заштити и очувању свих, а посебно ретких и угрожених врста ловне дивљачи;
– за одрживо коришћење минералних сировина (кречњака) – везана су за могуће контролисано и ограничено коришћење уз примену строгих мера заштите животне средине на локалитетима на граници или у близини заштићеног подручја;
– у погледу развоја демографског потенцијала: (1) смањење броја становника услед негативног природног прираштаја; (2) демографско старење укупног становништва и радне снаге (најдубља демографска старост, сенилизација и феминизација радне снаге у пољопривреди); (3) висока општа стопа смртности као последица демографског старења, а делом и због неадекватне здравствене заштите, односно ниског нивоа животног стандарда; (4) неповољна структура становништва према активности у односу на републички просек (ниже је учешће активног становништва у укупном на подручју Просторног плана (34,08%) од просека Републике Србије (45,32%), али је и ниже учешће издржаваног становништва (25,04%) у односу на републички просек 34,28%)); (5) лоша образовна структура становништва; (4) пораст двочланих и једночланих, претежно старачких домаћинстава на територији Просторног плана. Осим веома изражених демографских ограничења, на неповољна демографска кретања утичу и ограничења економске природе: (висока стопа незапослености; пораст старог (65 и више година) и остарелог становништва (80 и више година); пораст старачких домаћинстава без редовних прихода);
– у области јавних служби: брдско-планински положај насеља и низак технички ниво локалне путне мреже условљавају просторну и функционалну неповезаност насеља; функционална неповезаност различитих насеља и удаљеност од центара вишег реда, отежавају коришћење капацитета друштвене инфраструктуре; непостојање друштвене инфраструктуре у области социјалне и дечје заштите; недовољно развијена мрежа објеката здравства; лоше стање грађевинског фонда објеката јавних служби; 
	
– развоја мреже насеља: превише изражена гравитациона снага Ниша у односу на остале општинске центре; слаб утицај општинских центара; диспропорција у укупном размештају становништва; 
	
– у области привредног развоја: шире окружење подручја Просторног плана налази се у фази стагнације и у процесу је транзиције (реструктуирања привредне структуре и приватизације) што за резултат има низ негативних тенденција: пад друштвеног производа, пораст незапослености, застарелост опреме, ниску продуктивност рада и економичност пословања и сл.; економска неразвијеност подручја Просторног плана (сва насеља у обухвату плана су неразвијена и руралног типа) која је последица дугогодишње стагнације и недовољних улагања у економски развој; слаба диверзификација привредних активности чију основу чини традиционална пољопривреда; низак ниво животног стандарда локалног становништва; неповољна демографска структура становништва (старачка домаћинства, мали број радно-способног становништва, мали број деце и младих – на територији Просторног плана је свега 10% становништва млађег од 19 година); непостојање организованог удруживања – кластера; непостојање традиције у производњи тржишних вишкова биљне и сточарске производње; уситњен земљишни посед и неадекватно коришћење пољопривредног земљишта; несташица средстава за инвестирање у укрупњавање пољопривредних парцела; неадекватна и нестручна примена агротехничких и агрохемијских мера; слаб квалитет и низак ниво техничке и технолошке опремљености пољопривреде (нарочито ако се ради о машинама за осавремењавање производње, транспорта и складиштења кабасте сточне хране, опреми стајског смештаја у складу са савременим хигијенским стандардима, специјализованим машинама за негу и експлоатацију воћних засада и винограда и друго.); успорена дифузија научно-техничког прогреса, савремених еколошких стандарда, економских знања и тржишних информација у пољопривредну праксу; смањење сточног фонда; недовољно изграђена и развијена саобраћајна инфраструктура; неразвијена комунална инфраструктура и базичне услуге (здравствене, социјалне, птт услуге и сл.); недостатак предузетничке културе и предузетничког духа; лоша контрола производа;
– за развој туризма и рекреације: 1) низак ниво саобраћајне и инфраструктурне опремљености; 2) релативно низак ниво квалитета опремљености и уређености постојећих туристичких објеката – смештајни капацитети су углавном ниске категорије и постоји потреба за реконструкцијом и адекватном опремом како самих објеката, тако и пратећих спортско-рекреативних простора и садржаја; 3) слаба насељеност туристички најатрактивнијих подручја, неповољна образовна структура становништва, доминација старачких домаћинстава и тиме недостатак радне снаге, као и неразвијеност пољопривреде која би била подршка туризму; 4) непостојање програма развоја туризма за Специјални резерват природе Сува планина; 5) недовољна државна средства из којих се обезбеђује финансирање туристичке инфраструктуре (првенствено за потребе иницирања развоја туристичко-рекреативне инфраструктуре и бољег повезивања, како у оквиру туристичких комплекса, тако и према државним путевима I и II реда); 6) недовољно развијен систем фискалних, кредитних и других субвенција, које би могле да привуку тржишно предфинансирање и улагање у развој туризма и заштиту природних и културних вредности подручја; 7) изградња одговарајуће инфра и супраструктуре може имати негативних последица на животну средину; 
	
– за развој саобраћаја: некомплетно изграђена мрежа општинских путева; претежно слаб квалитет мреже приступних државних путева II реда и општинских путева, њена некомплетност у функцији међусобног повезивања насеља и повезивања насеља са садржајима будуће туристичке понуде у простору; лоше стање (у погледу техничких елемената, стања коловоза и сл.) већине постојећих општинских путева и потреба за њиховом реконструкцијом као и неодржавање путева посебно у зимским условима; непостојање пројектне и планске документације за објекте саобраћајне инфраструктуре на локалном нивоу; лоше стање или потпуни недостатак саобраћајне сигнализације; могућа топографска ограничења развоја путне мреже на одређеним деоницама; техноекономска ограничења због знатних трошкова финансирања изградње, реконструкције и одржавања путне мреже, и др.;
– за развој водне инфраструктуре: 1) временска неравномерност вода које се формирају на сливовима Кутинске, Топоничке, Коритничке и Студентске реке, што јако отежава, а у неким околностима чак и онемогућава њихово коришћење; 2) стање реализованих објеката за одбрану од бујичних вода и развој процеса ерозије, говоре о хитности предузимања мера у систему одбране и заштите од поплава; 3) лоши услови за реализацију акумулација са годишњим регулисањем протока; 4) неизграђени јавни водоводни системи у сеоским насељима и оријентација ових насеља ка локалном и индивидуалном решавању проблема снабдевања водом; 5) отежани услови за остваривање водопривредних мера заштите квалитета вода због немогућности годишњег регулисања протока и недовољно изграђених јавних канализационих система као и због недефинисаних зона санитарне заштите око изворишта; 6) непостојање услова за реализацију система за наводњавање (услед недостатка финансијских средстава и неспровођења комасације земљишта итд.); 7) непостојање „Плана за проглашење ерозивних подручја” на подручју општина Гаџин Хан и Бела Паланка и „Плана одбране од поплава од бујичних вода” на подручју општине Бела Паланка;
– у области енергетике: (1) са аспекта развоја електроенергетског система: недостаци дистрибутивног система, тј. дистрибутивне електроенергетске мреже на подручју Просторног плана и околним просторима (општине Гаџин Хан и Бела Паланка) су: велики губици на далеководу 35 kV: ТС 110/35 kV „Ниш 3” – ТС 35/10 kV „Ђуро Салај” – ТС 35/10 kV „Гаџин Хан” – ТС 35/10 kV „Доњи Душник”; непостојање резервног напајања на напонском нивоу 35 kV трафостаница 35/10 kV „Гаџин Хан” и 35/10 kV „Доњи Душник”; велики губици на далеководу 35 kV од ТС 110/35 kV „Пирот 1” до ТС 35/10 kV „Бела Паланка”; недовољан број и велика дужина извода 10 kV, а тиме и преоптерећење појединих извода; (2) са аспекта развоја топлификације и гасификације: недостатак гасоводне инфраструктуре, нарочито магистралних гасовода; конкурентност и доступност гаса на енергетском тржишту; неопходна велика дужина дистрибутивног гасовода што доводи у питање исплативости инвестирања у гасификацију; обезбеђење топлотне енергије углавном се врши из индивидуалних ложишта, а као енергент се најчешће користе дрва, што доводи до загађења ваздуха и процеса девастације простора преко сече шума;
– у погледу коришћења обновљивих извора енергије: главни ограничавајући фактори за њихово коришћење су висока инвестициона вредност, као и висока цена производње енергије; недостатак мерења и података о стварним потенцијалима обновљивих извора енергије на подручју, као и регулисање власничких односа на земљишту; незадовољавајућа инфраструктура за коришћење обновљивих извора енергије; немогућност коришћења ветропаркова због негативних утицаја на окружење и подручје СРП Сува планина (IBA подручје);
– у области телекомуникација и телекомуникациона мрежа: конфигурација терена условљава да је на брдском подручју слабија покривеност сигналима, те је потребна „гушћа” мрежа базних радиостаница и са примопредајницима мањих снага, што би допринело да се покрије целокупна територија Просторног плана квалитетним сигналима сва три оператера;
– у области комуналне инфраструктуре: одлагање отпада на неуређена сметлишта и депоније без претходног третмана и сепарације; велики број дивљих сметлишта на територији Просторног плана (и у насељима која су обухваћена системом организованог сакупљања отпада); загађење земљишта, површинских и подземних вода услед неадекватног поступања отпадом; потпуно изостављање сеоских насеља општине Бела Паланка из система организованог сакупљања отпада; непостојање организованог система рециклаже и било каквог другог начина третмана отпада на територији Просторног плана; недовољан капацитет гробаља у сеоским насељима и неадекватно одржавање постојећих гробаља; непостојање сточних гробаља; неопремљеност насеља у обухвату Просторног плана зеленим и сточним пијацама и ветеринарским станицама;
– са аспекта заштите животне средине се огледају у следећем: непостојање мониторинг система за праћење и контролу квалитета ваздуха, вода и земљишта; нерешено питање депоновања комуналног отпада; негативан утицај на квалитет земљишта, као последица интензивне пољопривреде на појединим локацијама обухваћеним Просторним планом;
– у погледу заштите предела: антропогено деградирање станишта, девастација изазвана нерационалном сечом шума, појава дивљих депонија, дивља градња, денудација, флувијална и крашка ерозија и друго;
– у области заштите и коришћења непокретних културних добара: недовољна истраженост градитељског наслеђа планског подручја; недостатак акционих планова у домену заштите и 
	презентације културне баштине; недовољна интеграција презентације културног и природног наслеђа; недовољна истраженост и неадекватна презентација археолошких локалитета и објеката народног градитељства; недовољно улагање средстава и друштвене пажње у области заштите непокретних културних добара; oбухват заштићене околине није јасно дефинисан за сва непокретна културна добра.
1.6. SWOT АНАЛИЗА
На основу анализе потенцијала и ограничења подручја Просторног плана и сагледавања концепције развоја посебне намене, издвојене су основне снаге, слабости, могућности и претње. 
	
Табела 5. SWOT анализа




СНАГЕ


СЛАБОСТИ




– регионални, национални и међународни значај подручја Суве планине (биодиверзитет, геолошке, геоморфолошке, хидролошке и педолошке карактеристике (фосили, крашки облици рељефа, врела итд);
– очуване шуме, шумско земљиште, знатне површине под ливадама и пашњацима; 
				
– изворишта (Мокра, Дивљана, Големо врело, Врело, Ракош чесма) и висок квалитет вода (I и II категорија); 
				
– изграђена акумулација Дивљана;
– делом изграђен општински систем за водоснабдевање „Заплањски водовод”;
– делимично урађена регулација на појединим водотоцима (Кутинска река, Венежица, Копривничка и Коритничка река);
– 
				туристички потенцијали (очуваност подручја, атрактивност природних и културних вредности, и др.);
– очувана животна средина;
– богатство шумских плодова и лековитог биља;
– минералне сировине (кречњак, калцит и карбонатна пуњења);
– значајан потенцијал обновљивих извора енергије (хидроенергија, енергија биомасе и соларна енергија); 
				
– традиционална пољопривреда (сточарство, воћарство, виноградарство);
– лов и риболов;
– повољан саобраћајни положај (између паневропских коридора X и Xc);
– културна добра највише заступљена у виду археолошких налазишта и споменика културе (манастири Дивљана и Вета и друго).


– недовољна и неадекватна туристичка валоризација и презентација природних, културних и створених вредности; 
				
– заосталост, девастираност и неразвијеност подручја у односу на друге делове Србије (општине Бела Паланка и Гаџин Хан су у категорији најнеразвијених у Србији); 
				
– уситњеност пољопривредних поседа;
– низак ниво конкурентности – високи трошкови пословања, ниска економичност продуктивност; 
				
– низак ниво предузетничке културе и предузетничког духа;
– негативни демографски процеси, број становника у континуираном паду (негативна природна и механичка компонента у укупном расту, неповољна старосна и образовна структура становништва);
– недовољна и неадекватна опремљеност подручја укупном инфраструктуром;
– низак ниво комуналне опремљености руралних подручја; неопремљеност сеоских гробаља комуналном инфраструктуром; непостојање сточних гробаља у насељима; неопремљеност зеленим и сточним пијацама и ветеринарским станицама; одлагање отпада на дивља несанитарна сметлишта; лоша санитација насеља;
– запуштеност сакралних објеката и незаштићеност откривених археолошких налаза и бахато понашање у односу на природне, културне и створене вредности.




МОГУЋНОСТИ


ПРЕТЊЕ




– природне вредности, омогућују развој науке, образовања и културе и представљају основу за развој одрживог туризма, пољопривреде и других комплементарних активности;
– развој органске пољопривредне производње;
– знатне пашњачке и ливадске површине које омогућују развој сточарства, пчеларства, производњу ароматичног и лековитог биља;
– формирање мањих прерађивачких погона у оквиру неискоришћеног грађевинског фонда насеља (погони за производњу здраве хране, мини фарме специфичних производа, сушаре, хладњаче и друго.); 
				
– унапређење производње ловне дивљачи и њена заштита;
– коришћење обновљивих извора енергије (хидро, соларна и биомаса);
– активирање млађег становништва из оближњих општинских центара, за разне видове привредних активности (нарочито пољопривреда, шумарство и туризам) и заштите и управљања природним добром;
– развој специфичних туристичких и других функција појединих насеља у мрежи насеља; 
				
– развој неаграрних делатности у насељима;
– изградња и реконструкција инфраструктурних система и мрежа;
– увођење стандарда ЕУ у области управљања отпадом;
– изградња визиторског центра;
– интегрисана заштита и презентација културног и природног наслеђа. 
				

– даље угрожавање и девастирање природних и културних система и ресурса (нелегалном градњом и другим антропогеним активностима);
– недостатак инвестиција и одрживих извора финансирања;
гравитациона привлачност градских центара (посебно Ниша, Лесковца и Пирота) и прекомерна концентрација активности и становништва у општинским центрима, као узрок продуженог тренда демографског пражњења и депопулације руралних средина;
– повећање незапослености и сиромаштва, нарочито руралног становништва; 
				
– настајање нових дивљих сметлишта; 
				
– недовољни капацитети сеоских гробаља;
– неадекватно одлагање животињских лешева услед непостојања сточних гробаља у селима што доводи у питање првенствено квалитет воде;
– недостатак планске и пројектне документације за коришћење домаћих и страних наменских фондова;
– неинформисаност становништва о природним и културним вредностима, које су од великог значаја за укупан развој овог подручја;
– недовољно финансирање у развој саобраћајних и других инфраструктурних система;
– нерационална потрошња енергената (непостојање система гасификације и топлификације, слаба промоција примене обновљивих извора енергије);
– нерационална потрошња воде.




II. ПРИНЦИПИ, ЦИЉЕВИ И ОПШТА КОНЦЕПЦИЈА ПРОСТОРНОГ РАЗВОЈА ПОДРУЧЈА ПОСЕБНЕ НАМЕНЕ
1. ПРИНЦИПИ ПРОСТОРНОГ РАЗВОЈА
Основни општи принципи просторног развоја су: 
– одржива животна средина;
– заштита и одрживо коришћење природног и културног наслеђа;
– унапређење територијалне кохезије;
– повећање уређености, конкурентности и ефикасности територије;
– просторно-функционална интегрисаност и трансгранично повезивање са окружењем;
– полицентрични територијални развој (посебно јачање везе села и градских насеља);
– унапређење саобраћајне приступачности и доступности информацијама и знању;
– развој културног и регионалног идентитета;
– принцип субсидијарности и јавно-приватног партнерства;
– принцип веће транспарентности у доношењу одлука;
– перманентна едукација грађана и администрације и учешће јавности у одлучивању; 
	
– заштита јавног интереса, јавних добара и добара у општој употреби.
2. ОПШТИ И ОПЕРАТИВНИ ЦИЉЕВИ ПРОСТОРНОГ РАЗВОЈА
Полазећи од основне посебне намене и специфичности подручја, општи циљеви заштите, уређења и развоја подручја Просторног плана јесу: 
	
– очување и унапређење укупних природних вредности и ресурса;
– постизање равнотеже између еколошких, економских и друштвених чинилаца одрживог развоја подручја;
– обезбеђивање вишег квалитета живљења ради задржавања локалног становништва и подстицања насељавања подручја;
– коришћење ресурса и усмеравање активности у складу са примарном посебном наменом подручја и режимима заштите, кроз развој комплементарних активности примарној посебној намени подручја;
– интегрисање планског подручја у шире окружење повећањем саобраћајне доступности и јачањем функционалних веза;
– успостављање ефикасног система управљања заштитом и развојем подручја.
Општи и оперативни циљеви просторног развоја по тематским областима подручја Просторног плана јесу:
1. Пољопривредно земљиште:
– општи дугорочни циљ заштите и коришћења пољопривредног земљишта и развоја пољопривреде јесте очување и унапређење квалитета земљишта за производњу пољопривредно-прехрамбених производа, подстицање развоја пољопривреде с континуалним побољшавањем материјалних и социјалних услова живљења локалног сеоског становништва и пружање подршке развоју мултифункционалне пољопривредне производње у складу са одрживим коришћењем локалних ресурса и поштовањем заштите природних и културних добара на територији Просторног плана; 
	
– из општег циља произилазе следећи оперативни циљеви: очување и побољшање природне плодности земљишта ради задовољавања прехрамбених и других потреба становништва; унапређење квалитета ливада и пашњака као предуслова за унапређење водећег сектора пољопривреде – сточарства; усклађивање намене и начина коришћења пољопривредног земљишта са природним погодностима и ограничењима као и са режимом заштите природних и културних добара на територији Просторног плана; предузимање превентивних мера заштите од ерозије, бујичних токова, као и других видова деградације земљишта, изазваних природним и антропогеним факторима; заштита пољопривредног земљишта од неконтролисане викенд изградње (око акумулације „Дивљана” и на Пасарелу) и заузимања пољопривредних површина за потребе развоја туризма; заштита пољопривредног земљишта, вода и ваздуха од загађења опасним и штетним материјама из пољопривреде, нерегулисано одложеног отпада, непречишћених комуналних отпадних вода као и вода из осока штала и боксева; повећање конкурентности аграрне понуде и побољшање производно-економског потенцијала пољопривредног земљишта, укрупњавањем земљишних поседа, спровођењем агромелиорација и уређењем ливада и пашњака; усмеравање пољопривредне производње на производњу здраве хране (по стандардима Европске уније) са робном марком и географским пореклом (качамак, проја, сир, гибаница, кравај, цицвара, трканица, љутеница, хајдучки ћевапи, вино), и њихово коришћење у туристичкој понуди планског подручја; успостављање и развој локалних партнерстава за спровођење интегралних развојних стратегија/програма у пољопривреди.
2. Шуме и шумско земљиште
– општи циљ јесте одрживо газдовање шумама, које подразумева управљање и коришћење шума и шумског земљишта на начин да се очува биодиверзитет, с тим да продуктивност и обнављање, виталност и потенцијал шума буду на нивоу који задовољава одговарајуће еколошке, економске и социјалне потребе како на локалном, тако и на националном нивоу:
– оперативни циљеви газдовања шумама и развоја ловства су: очување и заштита основних природних вредности, биодиверзитета и биоеколошки лабилних система; производња техничког дрвета одговарајућег квалитета; производња семена основних врста дрвећа; заштита земљишта од водне ерозије; адекватно рекреативно коришћење укупног потенцијала шума; газдовања шумама у заштићеним подручјима са циљем заштите и очувања основних природних вредности, диверзитета предела, станишта, присутних врста и шумских екосистема и контролисаног коришћења укупног потенцијала шума за рекреацију и туризам; достизање оптималног фонда гајених врста дивљачи; значајно повећање бројности ситне дивљачи (зец, јаребица) и вишеструко повећање бројности крупне дивљачи (срна, дивља свиња); побољшање структуре (полне и старосне) популације крупне дивљачи; очување ретких и угрожених врста ловне дивљачи и остале фауне.
3. Минералне сировине:
– општи циљ развоја рударства на планском подручју је подстицање социо-економског развоја на локалном нивоу кроз активирање становништва у процес експлоатације (неметаличних сировина – кречњак) и остваривање прихода од накнаде за коришћење минералних сировина.
4. Демографски развој:
– општи циљ развоја демографског потенцијала је побољшање неповољне старосне структуре становника и ублажавање даљег смањења броја становника на подручју Просторног плана;
– оперативних циљева у демографском развоју су: смањивање миграција село – град и задржавање младог становништва; перманентно смањивање незапослености уз развој могућности за запошљавање локалног становништва у области пољопривреде, туризма и угоститељства и осталих терцијалних активности; инфраструктурно опремање насеља као један од услова за развој привредних делатности, а у циљу демографског опоравка планског подручја; подизање нивоа образовне структуре становништва и смањење броја неписмених; побољшање социјалне и здравствене заштите становништва.
5. Јавне службе:
– општи циљеви развоја јавних служби су: усмеравање изградње јавних служби у складу са посебном наменом простора; прилагођавање мреже објеката јавних служби демографској структури становништва; подизање квалитета услуга јавних служби.
6. Мрежа насеља:
– општи циљ развоја мреже насеља представља заустављање тренда пражњења, изумирања и гашења насеља уз очување виталности руралног становништва и одрживог коришћења сеоских атара, у правцу обнове и уређења, уз доследно поштовање дефинисаних режима заштите;
– оперативни циљеви развоја мреже насеља јесу: подстицање и усмеравање социо-економске трансформације сеоских насеља дифузијом информација, знања и вештина у рурална подручја; развој туристичких и других специфичних функција у насељима која имају потенцијал да се развијају као микроразвојни центри у мрежи насеља подручја.
7. Привредне делатности:
– општи циљ привредног развоја подручја Просторног плана јесте активирање свих расположивих локалних природних ресурса у складу са режимима заштите СРП Сува планина и уз очување културног предела, уз уважавање принципа одрживог развоја и заштите животне средине, у функцији свеопштег привредног развоја подручја Просторног плана;
– оперативни циљеви су: унапређење институционалне подршке за развој пољопривреде; развој партнерства између јавног и приватног сектора – преко јачања струковних удружења и кластера; јачање административних капацитета локалних самоуправа и шире за подршку малој привреди и предузетништва путем едукације и разних обука (нпр. обука за: израду бизнис планова, стандардизацију и сертификацију, привлачење инвестиција, отпочињање и успешно вођење сопственог бизниса и сл.).
8. Туризам:
– општи циљ у области туризма јесте развој туристичког производа и обједињавање туристичке понуде засноване на принципима одрживог развоја, у складу са зонама и режимима заштите Специјалног резервата природе Сува планина;
– оперативни циљеви су: валоризовање туристичких потенцијала и организовање јединствене туристичке понуде на подручју плана, са јединственим туристичким производом и маркетингом (првенствено на регионалном тржишту) у знаку специјалног резервата природе; формирање информативних пунктова; развој различитих и специфичних облика смештајних капацитета; опремање села туристичком и комуналном инфрастуктуром; развој туризма уз поштовање мера заштите животне средине, природне и културне баштине; развој саобраћајне инфраструктуре у циљу повећања доступности туристичких садржаја; коришћење локалних пољопривредних производа за потребе развоја туризма; едукација и ангажовање локалног становништва за послове руралног туризма. 
	
9. Саобраћај и саобраћајна инфраструктура:
– општи циљ развоја саобраћаја је обезбеђење услова за изградњу, реконструкцију, опремање и функционисање државних и општинских путева, као и других саобраћајних система, који ће обезбедити квалитетнију доступност планског подручја, као и повезаност са другим деловима Србије;
– оперативни циљеви развоја саобраћаја су: повећање доступности СРП Сува планина изградњом деоница државних путева II реда, непроходних за бољу повезаност општина и управних округа (Нишавског и Пиротског) и изградњом деонице државног пута II реда број 242 којом би се остварила веза државног пута II реда бр. 241 са државним путем I реда бр. 1.12 (аутопут Е-80), делимично по траси постојећих некатегорисаних путева као и тунелом кроз масив Суве планине у рејонима села Горња Студена и Јагличје у дужини од око 1 km; реконструисање и рехабилитација деоница државних путева на планском подручју у складу са могућностима и плановима надлежних институција које управљају државним путевима; реализација нових општинских путева као и реконструкција постојећих у циљу функционалног повезивања насеља као и туристичких и културно–историјских локалитета; изградња, рехабилитација, ревитализација и реконструкција пешачког и бициклистичког саобраћаја у циљу побољшања туристичке понуде комплетног простора; на локалном нивоу, заустављање даљег пропадања постојеће саобраћајне инфраструктуре и погоршавања услова превоза путника и роба и формирање ваљане основе за развој саобраћајног система у будућности.
10. Водна инфраструктура:
– општи циљеви развоја водопривреде и водне инфраструктуре јесте утврђивање и очување водних ресурса у погледу њиховог квалитета, квантитета, као и одрживог коришћења;
– оперативни циљеви су: утврђивање расположивих водних потенцијала и могућности њиховог коришћења; постизање степена обезбеђености водом за пиће од 97%; заштита квалитета вода кроз потпуну заштиту подземних и површинских вода, и заштиту земљишта од загађења; успостављање зона санитарне заштите изворишта односно простора на коме се захвата вода (водозахватни објекти, пратећи објекти, инсталације и уређаји, посебно изворишта „Мокра”, „Дивљана”, „Големо врело” у Г. Студени, „Врело” у Г. Душнику, изворишта Топоничке реке, „Ропот” у Шебету као и потенцијалног изворишта у Великом Крчимиру); трајно обезбеђење класа квалитета свих водотока, што подразумева да се сви водотоци на разматраном подручју задрже у I и IIа класи квалитета; побољшање режима малих вода, а посебно интервентно побољшање малих вода у кризним еколошким и маловодним ситуацијама; заштита од поплава пољопривредног земљишта и малих насеља од педесетогодишњих великих вода; антиерозиона заштита сливова као мера уређења и заштите простора, применом биолошких мера заштите (пошумљавање, мелиорација пашњака); уређење сливног подручја, што подразумева изградњу пре свега бујичних преграда за заустављање наноса; санитација насеља изградњом канализационих система за одвођење употребљених и атмосферских вода и њихово контролисано испуштање у водопријемнике након пречишћавања, као и изградњом водонепропусних септичких јама; изградња постројења за пречишћавање отпадних вода за сва већа насеља или групе насеља; едукативна кампања и повећање свести грађана да се отпадне воде и материје не смеју упуштати у водотоке и околину; коришћење енергетског водног потенцијала за изградњу мини-хидроелектрана („Драгуша”, „Топоница”, „Б. Паланка”); дефинисање и реализација дугорочног плана за одржавање и развој водног режима на подручју Просторног плана, уз рационално коришћење вода у оквиру интегралног система коришћења вода, заштите вода и заштите од вода.
11. Енергетика и енергетска инфраструктура:
– општи циљеви су: обезбеђење сигурности снабдевања потрошача квалитетном електричном енергијом; обезбеђивање сигурности и редовности снабдевања привреде и грађана одговарајућим енергентима и подстицање усклађивања рада и развоја енергетских производних система са потребама сектора потрошње енергије; прикључе домаћинства и других потрошача на гасоводну мрежу, чиме се доприноси смањењу аерозагађења; повећање учешћа енергије произведене из обновљивих извора енергије у односу на енергију произведену из конвенционалних извора енергије;
– оперативни циљеви су: обезбеђење квалитетне и сигурне снабдевености становника (потрошача) електричном енергијом; унапређење постојеће електроенергетске мреже повећањем безбедности рада и поузданости система; увођење сталног мониторинга преносних система и планирање техничко-технолошких иновација из области дистрибуције електричне енергије; оптимално и целовито коришћење свих обновљивих извора енергије – хидропотенцијала, енергије сунца и енергије биомасе. 
	
12. Електронске комуникације:
– општи циљ подразумева да кључне активности у јавној фиксној телекомуникационој мрежи морају бити сконцентрисане на убрзан развој и дигитализацију мреже, као и развоју приступних мрежа одређеног квалитета;
– оперативни циљ мобилних телекомуникација у наредном периоду је повећање процента територије и процента становништва који су покривени услугама мобилних телекомуникација.
13. Комунална инфраструктура:
– општи циљеви у области комуналне инфраструктуре су: унапређење управљања отпадом; опремање насеља потребном комуналном инфраструктуром;
– оперативни циљеви су: затварање и санација дивљих сметлишта на територији Просторног плана, рекултивација земљишта ради привођења новим наменама и чишћење водотокова од депонованог отпада; заустављање и санкционисање одлагања отпада дуж путева, речних токова и у самим насељима; усмеравање свих токова отпада према регионалним центрима за управљање отпадом (Ниш и Пирот); проширење система организованог сакупљања отпада на сва насеља у обухвату Просторног плана; селективно сакупљање појединих врста отпада (електронски, кабасти отпад и сл.) у одређеним временским интервалима; успостављање система примарне сепарације отпада у насељима; повећање капацитета постојећих гробаља или одређивање нових локација за сахрањивање; одређивање надлежности за управљање сеоским гробљима; изградња сточних гробаља у селима; опремање насеља зеленим и сточним пијацама; успостављање мобилних ветеринарских служби на подручју Просторног плана.
14. Заштита животне средине:
– општи циљеви заштите животне средине су: очување доброг квалитета ваздуха, воде и земљишта, смањење емисије загађујућих материја из постојећих и спречавање настанка нових загађивача; одрживи развој подручја плана уз очување постојећег квалитета животне средине; увођење мониторинг система, ради праћења и контроле утицаја постојећих и планираних активности, на животну средину; јачање еколошке свести становништва;
– оперативни циљеви заштите животне средине су следећи: успостављање мониторинга квалитета животне средине и израда катастра загађивача; очување постојећег стања квалитета водотока и заштита изворишта; контрола употребе агрохемијских средстава у пољопривредној производњи; уклањање неуређених сметлишта; спречавање инцидентних неконтролисаних испуштања штетних материја у ваздух, воду и земљиште; унапређење информисања становништва о значају очувања животне средине; веће учешће јавности у доношењу одлука које могу имати утицај на квалитет животне средине.
15. Заштита природних добара:
– општи циљ је заштита и одрживо коришћење заштићених и предвиђених за заштиту природних добара;
– оперативни циљеви заштите природних вредности јесу: очување станишта и просторно ширење популација ретких, угрожених и критично угрожених биљних и животињских врста; заштита популација угрожених, ретких и у другом погледу значајних врста дивље флоре и фауне; идентификација станишта од значаја за заштиту европске дивље флоре и фауне по програму NATURA 2000; одржање екосистемске разноврсности; очување и обнављање старих сорти биљних култура и раса домаћих животиња; заштита природних и агроекосистема од инвазивних (страних) врста биљака и животиња које имају изразиту способност брзог самосталног размножавања и које доводе до непожељних промена у природном и агробиодиверзитету; постепено повећање површине под шумом, побољшање структуре шумских састојина и превођење изданачких шума у више узгојне облике; очување и одрживо коришћење места, природних објеката и појава који према својим геолошким, геоморфолошким, хидрографским или другим обележјима представљају ретке и привлачне вредности геонаслеђа; очување старих, по димензијама и врсти јединствених и у другом погледу значајних стабала дрвећа и њихових групација; очување разноврсности, живописности и лепоте предела, унапређење његове чистоће и уређености у зонама становања, саобраћаја, привредних активности и рекреације; омогућавање доступности људима пејзажних, биолошких и других вредности и природних ресурса за одрживо коришћење туризма, науке, спорта, рекреације и других комплементарних активности; санација и рекултивација површина деградираних антропогеним активностима, природним процесима или елементарним непогодама.
16. Заштита непокретних културних добара:
– општи циљ је потпуна и трајна интегративна заштита управљање културним наслеђем уз активирање њених културно-историјских и научно-образовних вредности ради покретања туристичког и економског развоја планског подручја, јачања културног идентитета и општег унапређења квалитета простора;
– оперативни циљеви подразумевају: сталну, свеобухватну и ефикасну заштиту и обнову непокретних културних добара; презентацију и одрживо коришћење непокретних културних добара у културно-образовне, научне и туристичко-рекреативне сврхе; очување, унапређење и заштиту предела око непокретних културних добара; развијање свести о значају споменичког наслеђа за очување регионалног и националног идентитета.
3. ОПШТА КОНЦЕПЦИЈА РАЗВОЈА ПОДРУЧЈА ПОСЕБНЕ НАМЕНЕ
Општа концепција развоја подручја посебне намене обухвата основне поставке и опредељења које се односе на заштиту природе и природних вредности, водопривреду, развој пољопривреде и туризма и развој саобраћајне инфраструктуре. 
	
1. Заштита природе и природних вредности
Заштита природе и природних вредности, оствариће се: проглашењем подручја Суве планине за СРП актом Владе, као и његовим укључивањем у ширу европску еколошку мрежу NATURA 2000; очувањем станишта, ретких и угрожених врста флоре и фауне, разноврсности, живописности и лепоте предела; омогућавањем доступности људима пејзажних, биолошких и других вредности и природних ресурса за одрживо коришћење туризма, науке, спорта, рекреације и других комплементарних активности; адекватним управљањем Специјалним резерватом природе, сагласно закону и IV IUCN категорији заштите природе.
Поред наведеног, заштита природних вредности планског подручја оствариће се и спровођењем режима заштите:
– I степена (строга заштита), укупне површине од 954,25 ha или 4,47 % заштићеног подручја, 
	
– II степена (активна заштита), укупне површине од 2041,75 ha или 9,56% заштићеног подручја, и 
	
– III степена (активна заштита и могућност одрживог коришћења), укупне површине од 18358 ha или 85,97 % заштићеног подручја. 
	
Површина под СРП Сува планина највише је заступљена на територији општине Бела Паланка (66,3% СРП), затим општине Гаџин Хан (31,69% СРП) и најмање на територији градске општине Нишка Бања (2% СРП).
Обухват зона са режимима заштите детаљно је дефинисан у делу 3.2.5.3. Просторног плана.
У Табели 6. дат је биланс подручја Просторног плана по зонама заштите СРП Сува планина.
Табела 6. Биланс подручја Просторног плана по зонама заштите СРП Сува планина




Општина (О), градска општина (ГО)


Зона I
степена заштите


Зона II
степена заштите


Зона III
степена заштите


СРП


Ван СРП


Подручја Плана




ha


% СРП


ha


% СРП


ha


% СРП


ha


% План


ha


% План


ha


% План




О Бела Паланка


709


3,32


107,12


0,50


9684,4


45,35


10500,5


32,96


5933


18,62


16433


51,58




О Гаџин Хан


195,34


0,91


1934,63


9,06


8077.53


37,83


10207,5


32,04


2947


9,25


13155


41,29




ГО Нишка Бања


49,91


0,23


0

0

596,09


2,79


646


2,03


1626


5,1


2272


7,13




УКУПНО


954,25


4,47


2041,75


9,56


18358


85,97


21354


67,02


10506


32,98


31860


100




Режим заштите I степена (строга заштита), спроводиће се на делу заштићеног подручја са изворним, неизмењеним или мало измењеним екосистемима великог научног и практичног значаја. Овај простор се протеже од врха „Мосор”, преко врха „Соколов камен”, врха „Трем”, „Точила” и „Смрдана” све до „Ржанца” и „Дивне горице”, као и литице испод ових врхова на северној страни планине. У овом режиму забрањује се коришћење природних ресурса и изградња објеката, а радови и активности ограничавају на научна истраживања и праћења природних процеса, контролисане посете у образовне, рекреативне и општекултурне сврхе.
Режим заштите II степена, спроводиће се на делу заштићеног подручја са делимично измењеним екосистемима великог научног и практичног значаја. To су простори „Валожја” и сам врх „Големо Стражиште” и издвојени простор „Литица”. У овом режиму заштите утврђује се ограничено и строго контролисано коришћење природних богатстава, док се активности у простору могу вршити у мери која омогућава унапређење стања и презентацију природног добра без последица по његове примарне вредности. 
	
Режим заштите III степена, спроводиће се на делу заштићеног подручја са делимично измењеним и/или измењеним екосистемима од научног и практичног значаја, и захвата целокупан простор у границама заштите, а који нису под другим режимима заштите. 
	
Режими заштите ближе су дефинисани у делу 3.2.5.3. Просторног плана. 
2. Водопривреда 
Развој водопривреде на подручју Просторног плана одвијаће се у оквиру „нишавског” подсистема „доње-јужноморавског” регионалног система водоснабдевања и „јужноморавског” регионалног система водотока. Подручје општине Гаџин Хан у обухвату Просторног плана снабдеваће се водом из Нишавског регионалног подсистема водоснабдевања, који се ослања на акумулације „Завој” (на реци Височици) и „Селова” (на реци Топлици), и на постојећа изворишта подземних вода. Подручје општине Бела Паланка у обухвату Просторног плана, ослањаће се на изворишта подземних вода „Крупац”, „Мокра”, и „Дивљана”, тј. систем водоснабдевања „Љуберађа – Ниш”, дела Нишавског регионалног подсистема у склопу будућег регионалног Доње-јужноморавског система водоснабдевања. 
	
Заштита изворишта за водоснабдевање вршиће се дефинисањем зона санитарне заштите као и применом режима организације, уређења и коришћења простора у тим зонама (посебно изворишта „Мокра”, „Дивљана”, „Големо врело” у Г. Студени, „Врело” у Г. Душнику, изворишта Топоничке реке, „Ропот” у Шебету као и потенцијалног изворишта у Великом Крчимиру). За утврђивање и успостављање зона санитарне заштите неопходна је израда елабората у складу са законом.
Заштита од вода спроводиће се путем постојеће акумулације Дивљана, а на осталим водотоцима планира се уређење корита. Заштита од поплава малих насеља и приобаља водотока, као и 
	пољопривредног земљишта вршиће се за педесетогодишње велике воде. 
У циљу коришћења енергетског водног потенцијала планирају се могући захвати на Топоничкој и Мокрањској реци, у складу са претходно прибављеним водним условима.
3. Развој пољопривреде 
Одрживи развој пољопривреде засниваће се на развоју традиционалне пољопривреде и органске пољопривреде и формирању агрокомплекса (производња и прерада здраве хране – у ратарству, воћарству и виноградарству, сточарству, пчеларству, као и активностима везаним за сакупљање и прераду бобичастог воћа, печурки, лековитог биља итд.).
Одрживи пољопривредни и рурални развој оствариће се очувањем аутохтоних сорти биљака и раса стоке које су типичне за подручје Просторног плана и строго контролисаном применом савремених агротехничких и агрохемијских мера. 
	
Рејонизација пољопривредне производње извршена је на следећи начин:
1. Ратарско – пашњачко – виноградарски рејон – обухвата североисточни део подручја Просторног плана и обухвата делове катастарских општина Вргудинац, Ново Село и Мокру (све на подручју општине Бела Паланка). Рејон карактерише високо учешће винограда у структури коришћеног пољопривредног земљишта уз солидно учешће ливада и пашњака на обронцима овог рејона и веома скромно учешће ратарских пољопривредних површина смештених на нижим терасама у долини Нишаве.
У циљу даљег развоја и унапређења пољопривредне производње потребно је предузети низ агротехничких мера. Тако је за даљи развој виноградарства потребно предузети мере за обновљање старих засада винограда новим и квалитетнијим сортама винове лозе уз поштовање еколошких стандарда у примени агрохемијских мера. На ратарским пољопривредним површинама је потребно производњу оријентисати са традиционалних ратарских култура на производњу крмног, зачинског и лековитог биља. Искуство и традицију у виноградарству је потребно искористити за проширење постојећих и изградњу нових винарских подрума. Поред винарских подрума, могуће је усмеравати улагања на оснивање мини сточарских фарми, на отварање сушара за грожђе и лековито и зачинско биље.
2. Воћарско – пашњачко – сточарски рејон – обухвата северни део подручја Просторног плана (делове катастарских општина Доња Студена, Горња Студена, Вета, Топоница, Космовац и Вргудинац), источни део подручја (делове катастарских општина Мокра, Дивљана, Доња Коритница, Горња Коритница и Бежиште и западни део (делове катастарских општина Копривница, Јагличје, Чагровац и катастарске општине Миљковац). Рејон карактерише високо учешће воћњака у структури пољопривредног земљишта који су у доброј мери прошарани ливадама и пашњацима.
Даљи развој пољопривреде засниваће се на обнављању старих засада јабука и шљива и повећању површина под новим засадима јагодичастог и бобичастог воћа (нарочито малина), уз поштовање еколошких стандарда у примени агрохемијских мера. Велики део пољопривредних површина на подручју рејона захватају ливаде и пашњаци, тако да сточарска производња представља једну од компаративних предности овог рејона. Рејон поседује велике услове за испашу, тако да је могућ даљи развој пашњачког сточарства, уз могућност измене расног састава стоке. Поред воћарства и пашњачког сточарства, овај рејон пружа велике могућности за развој пчеларства и за повећање површина под лековитим и зачинским биљем. Улагања је потребно усмеравати на обнављање постојећих и оснивање нових откупних станица за откуп воћа, меда и лековитог и зачинског биља, као и на изградњу хладњача, сушара за воће и лековито и зачинско биље. Поред откупних станица и мини сушара, потребно је обезбедити и усмерити улагања у мале погоне за прераду воћа, по традиционалним рецептурама, чиме се стиче могућност производње здраве хране са познатим географским пореклом (брендирање производа).
3. Рејон планинске пољопривреде и пашњачког сточарства – простире се у широком луку и обухвата у доброј мери северозападни (делови катастарских општина Доње Студене, Горње Студене, Копривнице, Јагличја и Чагровца), западни (део катастарске општине Миљковац и целе катастарске општине Ћелије и Горњи Душник), југозападни (целе катастарске општине Сопотница, Калетинац и Шебет), јужни (целе катастарске општине Велики Вртоп, Мали Крчимир и Велики Крчимир и делове катастарских општина Бежиште, Горња Коритница и Доња Коритница) и читав средишњи део подручја Просторног плана (делови катастарских општина Дивљана, Мокра, Космовац, Ново Село, Вргудинац, Топоница и Вета). Рејон карактерише високо учешће шума, ливада и пашњака. 
	
Основна грана пољопривреде у овом рејону је пашњачко сточарство (пре свега пашњачко говедарство, овчарство, козарство и свињарство). Даљи развој пашњачког сточарства је могућ уз предузимање мера за заштиту ливадско-пашњачких и шумских екосистема и спровођење система контролисане испаше. Како је велики део овог подручја под системом заштите, потребно је оријентисати се на развој пашњачког сточарства у органском режиму (без примене агрохемијских мера). Поред сточарства, постоје велики услови за развој контролисаног сакупљања шумских плодова и лековитог биља. Улагања је потребно усмеравати у правцу формирања мини откупних станица за шумске плодове и лековито биље.
4. Развој туризма 
Развој туризма засниваће се на стратешким приоритетима доминантних видова туризма дефинисаних на основу примењених критеријума (мотивски, просторни, еколошки, економски, функционални и други) и поштовању принципа одрживог развоја. 
	
Туристичка организација и уређење подручја примарно ће се одвијати у оквиру туристичких локалитета: спортско-рекреативног центра „Бојанине воде”; спортско-рекреативног центра „Дивљана”; Дивљанског језера; сеоског-туристичког центра Горњи Душник и сеоског-туристичког центра Космовац. Усмеравање туристичких активности вршиће се уз поштовање тростепеног режима заштите у оквиру граница Специјалног резервата природе. 
	
Видови туризма који ће се развијати јесу:
– Спортско-манифестациони туризам, на основу морфолошких и климатских особености омогућује првенствено летње и зимске спортове на отвореном простору. Летње спортске активности, поред стандардних (кошарка, одбојка, тенис, мали фудбал, вожња бицикла, јахање, пешачке-тренинг туре на уређеним стазама и видиковцима) обухватиће развој екстремних, као што су бициклистички крос, параглајдинг, спортско летење, пењање и сл. Највећи део зимских активности ће бити усмерен ка спортско-рекреативном центру Бојанине воде, који обухвата 17 km2 северне екпозиције предметног масива на коме ће се повећати постојећа туристичка инфраструктура и уредити стазе за зимске спортове.
– Излетничко-рекреативни туризам, који карактеришу полудневна, дневна и викенд туристичка кретања, пасивна и активна рекреација, претежно домаћих туриста. Усмераваће се на претежно летње излетничко-рекреативне активности на Сувој планини, као што су: шетње, излети, купање и планинарење до околних планинских масива и видиковаца, те контакти са сеоским становништвом, сакупљање лековитог и ароматичног биља, а зими санкање, скијање, клизање и сл. Излетничко-рекреативна туристичка кретања ка локалитетима Суве планине ће бити интензивнија уколико се она боље саобраћајно повежу са околним урбаним центрима у оквиру контрактивне зоне Суве планине.
– Сеоски туризам, који подразумева стационарни вид туризма у приватном смештају (сеоским домаћинствима) и да би постао стабилан вид туризма сувопланинског подручја зависиће од укупног развоја специјализованих облика пољопривреде, унапређења услова сеоског становања и проналажење интереса мештана за пружање услуга туристима, па би и сам вид туризма допринео унапређењу и стабилизацији села. У складу са бројем посетилаца и развојем претежно летње понуде подручја прилагођаваће се и њихова улога у развоју туристичке привреде (смештај, традиционална производња, кулинарство, производња хране и друго).
– Због природних и антропогених вредности Специјалног резервата природе, екотуризам
у догорочном сагледавању туристичког развоја Суве планине посебно треба афирмисати. С тим у вези предвиђа се реконструкција једног броја постојећих и изградња нових објеката као еко-кућа (ecolodgе) у оквиру грађевинске површине насеља која се налазе на територији заштићеног природног добра (Космовац, Калетинац, Сопотница, Г. Душник, Ћелије, Јагличије и Копривница).
– Ловни туризам би према природним условима могао да постане перспективна и врло рентабилна привредно-туристичка делатност, али под условима да се мерама заштите и обнове популације дивљачи побољша капацитет ловишта и припреми узгој одређене врсте дивљачи (јелен, срна, зец и друго) у ограђеним ловиштима. Спортски риболов ће представљати комплементарни вид, првенствено излетничком виду туризма на Дивљанској акумулацији и водотоцима Топоничке и Кутинске реке.
– Кружна путовања, са акцентом на планинарску руту нишку транверзалу, биће заснована на посети природним и антропогеним знаменитостима подручја, атрактивним видиковцима и амбијенталним целинама.
– Транзитни туризам на планском подручју у потпуности зависи од саобраћајно-туристичког положаја и директно ће бити везан за потребе корисника саобраћајног коридора Х (крака – Хc) и државних путева II реда – 241, 242 и 244. Одморишта представљају неопходан садржај за стандард путовања савременог туристе и у том смислу сва насеља која се иначе налазе на магистралним путним правцима имају перспективе за лоцирање угоститељских и рекреативних, али и смештајних капацитета.
– Културни туризам промовисањем националних, регионалних и локалних културних вредности (непокретна културна добра: стара црква Св. Вазнесења у Великом Крчимиру, црква Св. Илије у Јагличју и манастир Св. Великомученика Димитрија код села Дивљана; велики број сакралних објеката, археолошких локалитета и објеката народног градитељства, историјских споменика, већи број заветних места – записа (мира, оброци и сл.), старе воденице) планског подручја представе туристима, као и да туристичко подручје обогати културним садржајима и учини их атрактивним за домаће становништво. Концепт одрживог начина туристичке употребе културних добара засниваће се на усаглашавању степена комерцијализације са принципима заштите и одрживости културне баштине као необновљивог ресурса.
Поред дефинисаних доминантних видива туризма, постоје индиције и за развој бањског туризма, уколико истраживања геотермалних потенцијала покажу да термални извори на обронцима Суве планине имају потенције за његов развој.3
5. Развој саобраћајне инфраструктуре
Од кључног значаја за повећање приступачности планског подручја је изградња деонице државног пута I реда бр. 1.12 (Ниш – Пирот – граница са Републиком Бугарском) – аутопута Е-80, којим ће се планско подручје саобраћајно, функционално и привредно интегрисати у шире окружење. 
	
Туристичка понуда целокупног подручја повећаће се успостављањем саобраћајних веза, реконструкцијом и модернизацијом мреже државних и општинских путева, као и изградњом „туристичких деоница” за бициклисте, планинаре и друге посетиоце.
Од посебног значаја за развој туризма је изградња туристичког пута који окружује Суву планину, повезујући све прилазе Сувој планини и представља најкраћу везу између јужне и северне стране Суве планине.
Повећање доступности подручја оствариће се развојем железничке инфраструктуре, електрификацијом и реконструкцијом железничке пруге Ниш – Димитровград, као и међународном бициклистичком рутом у траси постојећег државног пута I реда бр. 1.12 од Ниша до Беле Паланке.
–––––––––––––––
3 На територији градске општине Нишка Бања, непосредно уз обухват Просторног плана, су евидентирана три извора термоминералне воде:
	
Главни извор, Сува бања и Школска чесма, док на територији општине Бела Паланка постоји већи број термалних извора: 
	
Белопаланачка бањица, Крупачка бањица, Долачке бањице, Горња Црнчанска бањица, Црнчанска бањица, Банско, Топлик, Лековница и друго.
 
3.1. КОНФЛИКТИ И ЊИХОВА РЕЛАТИВИЗАЦИЈА
Основни конфликти на подручју Просторног плана су конфликт између заштите природе и природних вредности и коришћења пољопривредног земљишта и конфликт између заштите природе и природних вредности и руралног развоја локалних заједница. 
	
Конфликти између заштите природе и природних вредности и развоја туризма, односно експлоатације минералних сировина су умеренији.
Конфликт 1 – између заштите природе и природних вредности и коришћења пољопривредног земљишта 
	
Основно полазиште за ублажавање овог конфликта је усклађивање намене и начина коришћења пољопривредног земљишта са природним погодностима и ограничењима, као и са режимима заштите природног добра на територији Просторног плана. 
	
Пољопривредне системе је потребно развијати на начин који неће стварати нежељене утицаје на животну средину и који ће очувати биолошку разноврсност. Вршиће се контролисана комерцијализација и интензивирање пољопривредне производње, у складу са критеријумима и захтевима еколошко-просторне заштите.
На подручју Специјалног резервата природе, пољопривреда се усмерава ка одрживој производњи здравих и квалитетних намирница. Сточарство треба да буде строго контролисано и оптимизирано у односу на оптерећење животне средине. Дугорочна заштита и одржавање плодности земљишта, постићи ће се коришћењем превентивних агротехничких мера и употребом одговарајуће технологије у циљу добијања здравих и квалитетних производа. 
	
Ограничења у коришћењу пољопривредног земљишта настала успостављањем режима заштите на подручју Просторног плана, ублажиће се увођењем мера компензације ка локалном становништву. Власницима којима је ускраћено право коришћења сопственог пољопривредног земљишта потребно је понудити одговарајућу замену или откуп истог, а услед прекида пољопривредне производње, која је већини домаћинстава била једини извор прихода, обезбедити различите могућности надокнаде.
Конфликт 2 – између заштите природе и природних вредности и руралног развоја локалних заједница 
	
Ублажавање конфликта постићи ће се развојем делатности које су комплементарне посебној намени простора и које су кључне за одржање и развој локалних заједница.
Одрживи пољопривредни и рурални развој постићи ће се очувањем аутохтоних сорти биљака и раса стоке које су типичне за подручје Просторног плана и строго контролисаном применом савремених агротехничких и агрохемијских мера.
Пољопривреда се усмерава ка развоју традиционалне пољопривреде и органске пољопривреде и формирању агрокомплекса (производња и прерада здраве хране – у ратарству, воћарству и виноградарству, сточарству, пчеларству, сакупљање и прерада бобичастог воћа, печурки, лековитог биља итд.).
Туризам ће се развијати као комплементарна делатност пољопривреди и агропроизводњи, уз активирање видова туризма који су комплементарни посебној намени простора (спортско-манифестациони, излетничко-рекреативни, сеоски, кружна путовања, транзитни и друго).
Рурални развој и ширење привредних делатности (пољопривреда, туризам, агроиндустрија) спроводиће се у складу са успостављеним режимима заштите. Јачањем привредног развоја локалних заједница истовремено ће се повећати животни стандард становништва, што ће омогућити и већа финансијска улагања у мере заштите природе и животне средине. 
	
Конфликт 3 – између заштите природе и природних вредности и туризма
Подручје плана Просторним планом Републике Србије усмерава се као секундарна туристичка зона. Туристичка понуда на територији Плана није довољно развијена у функцији туризма регионалног значаја, а изградња одговарајуће инфра и супраструктуре на подручју природног добра могла би имати негативних последица на животну средину. 
	
Основно полазиште ублажавања овог конфликта представља постизање равнотеже између развоја туризма и заштите природних вредности и животне средине. Због тога се туризам усмерава на видове који су комплементарни посебној намени простора (спортско-манифестациони, излетничко-рекреативни, сеоски, кружна путовања, транзитни, културни) и који су у функцији промоције природних вредности подручја, односно усмерава у подручја у којима ће утицај на природне вредности и животну средину бити блажи. 
	
Развој туристичких локалитета усмерава се на подручја ван I и II зоне заштите Специјалног резервата природе, изградњом туристичких садржаја у оквиру спортско-рекреативног центра „Бојанине воде”; спортско-рекреативног центра „Дивљана”; туристичког комплекса у КО Горњи Душник и активирањем сеоских – туристичких центара Горњи Душник и Космовац.
Од значаја за ублажавање конфликта је укључење локалног становништва у развој туризма. То ће се постићи активирањем приватног смештаја (у сеоским домаћинствима) у функцији руралног туризма (посебно у насељима Космовац и Горњи Душник као сеоским туристичким центрима, а поред њих и у Топоници, Мокри, Дивљани, Сопотници, Горњој и Доњој Студени) и промовисањем традиционалне гастрономске понуде. 
	
Поред тога, профит од туризма створиће предуслов за реализацију и финансирање програма и пројеката заштите и представљања природних и културних вредности заштићеног подручја. Адекватна едукација и информисање локалног становништва и посетилаца о коришћењу заштићених природних потенцијала на подручју Суве планине и добро и правилно организован маркетинг омогућиће успешан пласман туристичке понуде Суве планине на домаћем и европском тржишту. 
	
Конфликт 4 – између заштите природе и природних вредности и експлоатације минералних сировина (кречњака)
Богатство подручја Просторног плана каменом кречњаком у пределу села Чагровца, Јагличја и Ћелија (делом у трећој, а делом ван зона заштите) омогућило је локалном становништву да врши његову експлоатацију. 
	
Ублажавање конфликта експлоатације кречњака и заштите природе и природних вредности постићи ће се предузимањем мера санације и заштите животне средине рекултивацијом појединих локација експлоатације (кречана) у којима је завршена или обустављена експлоатација.
Експлоатација кречњака усмераваће се пре свега, на подручје ван зона заштите, односно ограничити на контролисано коришћење неметаличних сировина подручју III степена заштите. Вршиће се контролисано, ограничено, применом адекватних мера и најбољих доступних техника, уз доследну примену прописа и стандарда заштите животне средине.
4. РЕГИОНАЛНИ АСПЕКТ РАЗВОЈА ПОДРУЧЈА ПОСЕБНЕ НАМЕНЕ И ФУНКЦИОНАЛНЕ ВЕЗЕ И МЕЂУОДНОСИ СА ОКРУЖЕЊЕМ
Подручје Просторног плана налази се у југоисточном делу Србије на деловима територија два управна округа: Нишавског на северо-западу, западу и југозападу (којем припадају делови административног подручја града Ниша – градска општина Нишка Бања и општина Гаџин Хан) и Пиротског на северу, истоку и југо-истоку (којем припада део општине Бела Паланка).
Планско подручје налази се између главних развојних и саобраћајних праваца у Републици Србији (паневропских коридора X и Xc), путем којим ће се остваривати главне регионалне и прекограничне везе.
Паневропски коридор Х (путни правац државног пута I реда, Е-75), који са запада тангира подручје Просторног плана, омогућује везу на релацији север-југ дуж целе територије Републике Србије и повезује подручје Просторног плана са Мађарском и БЈР Македонијом. Везу са овим коридором подручје Просторног плана оствариће путем потенцијалног државног пута II реда бр. 242.
Паневропски коридор Хc (путни правац државног пута I реда бр. 1.12, Е-80), који тангира, а делом и пролази кроз североисточни део подручја Просторног плана, долином Нишаве повезаће планско подручје са Нишем и Софијом (преко Беле Паланке, Пирота и Димитровграда). Везу са овим коридором подручје Просторног плана путем мреже државних путева II реда бр. 241, 241а и 242.
Везе са осталим деловима Републике Србије и Аутономном покрајином Косовом и Метохијом, Румунијом и Црном Гором оствариће се преко следећих путних праваца:
– Државним путем II реда бр. 244 подручје Просторног плана повезано је са државним путем I реда бр. 9, који тангира подручје Просторног плана са југоистока и повезује га са Пиротом, Бабушницом, Власотинцем, Лесковцем, Лебаном, Медвеђом и Приштином; код Власотинца се овај правац укршта са коридором Х, а код Пирота се укључује у крак коридора Хc; западно од Приштине овај правац се наставља ка Пећи и даље ка Црној Гори. 
	
– Подручје Просторног плана повезано је са државним путем I реда (771): преко Ниша са правцем који почиње североисточно од Ниша и долином Тимока повезује Ниш са Кладовом на Дунаву, а преко преко коридора Е 75, са југозападним правцем преко Мерошине, Прокупља, Куршумлије и Приштине ка Албанији и Црној Гори.
Планско подручје развијаће се на нишавској развојној осовини, односно развојном појасу Западне Мораве ка коридору X дуж Нишаве. Са друге стране подручје се ослања на моравску осовину развоја, односно развојни појас Коридора X дуж Мораве.
У односу на регионалну организацију Србије, подручје Просторног плана развијаће се у просторном и функционалном погледу у оквиру:
– Региона НСТЈ 2: Региона јужне и источне Србије;
– Региона НСТЈ 3: Нишавска област (у делу града Ниша и општине Гаџин Хан) и Пиротска област (у делу општине Бела Паланка).
У моделу функционалних урбаних подручја 2020. године, подручје Просторног плана усмерава се ка граду Нишу, као центру функционалног урбаног подручја међународног значаја. Интегрисање подручја Суве планине у функционално урбано подручје града Ниша оствариће се:
– повећањем саобраћајне приступачности, посебно изградњом аутопута Е-80;
– функционалним и просторним обједињавањем садржаја туристичке понуде и „умрежавањем” са туристичком понудом Ниша и Нишке Бање;
– ублажавањем разлика у односу на урбани центар, одрживим развојем планског подручја, кроз развој активности које су комплементарне примарној посебној намени подручја; 
	
– повећањем социјалне кохезије;
– формирањем и јачањем идентета планског подручја. 
Поред града Ниша, на развој планског подручја утицаће општински центри, градска општина Нишка Бања и општина Гаџин Хан и Бела Паланка.
Функционална повезаност подручја са окружењем оствариће се развојем саобраћајне инфраструктуре, пре свега изградњом аутопута Е-80 и развојем железничке инфраструктуре (електрификацијом и реконструкцијом железничке пруге Ниш – Димитровград). 
	
Већи регионални значај подручје Просторног плана добиће проглашењем подручја Сува планина за специјални резерват природе, његовом валоризацијом и адекватном туристичком презентацијом. Туристичка валидизација и презентација СРП Суве планине, могућа је функционалним и просторним обједињавањем садржаја туристичке понуде и „умрежавањем” са туристичком понудом окружења планског подручја (пре свега градским туристичким центрима Ниша и Нишке Бање). 
	
Поред функционалног и просторног обједињавања туристичке понуде Суве планине, путем модела уговорног повезивања/организовања, односно различитих видова кластерског и просторног удруживања (пре свега регионалних и локалних) туристичких субјеката, могуће је повезивање туристичке понуде Суве планине са туристичком понудом у оквиру туристичког кластера југоисточне Србије. 
	
Поред развоја туризма, уз развој шумарства, водопривреде, органске пољопривреде и других комплементарних активности, остварују се могућности за стварање регионалне аутентичности и одрживог развоја планског подручја и обухваћених руралних насеља. У прилог овоме је и близина потенцијалних конзумената у Нишу, Пироту и Лесковцу, као и одлична саобраћајна повезаност и близина међународног аеродрома „Константин Велики” у Нишу. 
	
Како подручје Просторног плана има веома неповољну демографску, економску и социјалну структуру становништва, за развој функционалних веза са окружењем значајно је унапређивање социјалне кохезије, кроз развој капацитета друштвене инфраструктуре, институционалну и програмску подршку у овој области. Ово ће се остварити развојем система социјалног становања и социјалног становања у заштићеним условима, повећањем доступности основних услуга (социјална и здравствена заштита), путем мобилних служби, повезивањем различитих секторских програма, сарадњом јавног, приватног и цивилног сектора у појединим областима друштвеног развоја.
У развоју интеграционих процеса велики значај за планско подручје имају: еврорегион источне и јужне Србије „Еуробалкан – Ниш – Софија – Скопље” који обухвата делове Бугарске и Македоније, чији су главни циљеви везани за изградњу саобраћајница, али који на жалост последњих година не постиже значајну сарадњу; као и еврорегиони источне Србије „Нишава” и „Стара планина”, који остварује значајну сарадњу са Бугарском на пољу развоја туризма, заштите животне средине и пласирања пољопривредних производа.
Теме од значаја за планско подручје које су од заједничког интереса за сарадњу Србије и Бугарске, односе се пре свега на изградњу аутопута Ниш – граница Бугарске, развој одрживог туризма – заштите природе, односно природних добара у окружењу подручја Просторног плана (Стара планина, Власина и Крајиште), подстицање економске сарадње и узајамних инвестиција и друго. За прекограничну сарадњу у оквиру билатералних (CBC) програма сарадње које подржава фонд IPA CBC, посебан значај имаће формирана канцеларија у Нишу за сарадњу са Бугарском.
III. ПЛАНСКА РЕШЕЊА
1. ЗАШТИТА, УРЕЂЕЊЕ И КОРИШЋЕЊЕ ПРИРОДНИХ СИСТЕМА И РЕСУРСА
1.1. ПОЉОПРИВРЕДНО ЗЕМЉИШТЕ
Заштита пољопривредног земљишта у обухвату Просторног плана вршиће се мерама и активностима којима се трајно обезбеђују природне функције земљишта и очување квалитета: 
	
– забраном коришћења пољопривредног земљишта у непољопривредне сврхе, осим у случајевима утврђеним Законом и овим Просторним планом;
– забраном испуштања и одлагања отпадних и штетних материја;
– успостављањем контроле коришћења минералних ђубрива и средстава за заштиту биља у пољопривреди уз потпуну забрану њиховог коришћења у зонама заштите на којима је то законом забрањено;
– избором адекватних технологија у обради земљишта;
– применом противерозионих мера.
Пољопривредном земљишту које је коришћено за експлоатацију минералних сировина (кречњака), пројектима рекултивације потребно је дати намену блиску пређашњем стању. Пољопривредно земљиште потребно је заштитити од штетног дејства еолске ерозије, заштитним појасевима ветрозаштитног и пољозаштитног зеленила и групама зеленила које служе и као прихватилиште за дивљач. 
	
У погледу коришћења пољопривредних површина на подручју Специјалног резервата природе „Сува планина” строго је забрањена промена њихове намене, изузев промена које проистичу из планских докумената. Забрањује се садња и засејавање биљних врста страних за планирано подручје (једино за потребе спречавања ерозије и клизишта), сакупљање и коришћење свих заштићених шумских плодова, преоравање земљишта и обављање других радњи на местима где се могу изазвати процеси јаке и ексцезивне водне ерозије. 
	
На подручју Специјалног резервата природе Сува планина развијаће се органска пољопривредна производња, односно производња здравих и квалитетних намирница без употребе агрохемијских средстава, која могу прекомерном употребом негативно утицати на квалитет животне средине. Могуће је коришћење природних пашњачких и ливадских површина за испашу и косидбу тј. развој сточарства.
У Табели 7. дато је коришћење пољопривредног земљишта 2021. године. Из наведене табеле се може видети да је укупно пољопривредно земљиште на подручју Просторног плана смањено за 1527 ha (10%). Ливаде и пашњаци се смањују у истом проценту као и остало пољопривредно земљиште.
Табела 7. Коришћење пољопривредног земљишта 2021. године




Подручје плана

Пољопривредно земљиште



Ливаде и пашњаци

Остало 

Укупно



ha

ha

ha



2011. године

7118

8101

15220



2021. године

6406,2

7328,8

13693



2021/2011. године

711,8

772,2

1527



1.2. ШУМЕ И ШУМСКО ЗЕМЉИШТЕ
Шумама и шумским земљиштем, било да су у државном или приватном власништву, управљаће се и газдовати тако да се очувају њихове основне природне вредности и функције, сагласно закону. Посебно важно је очување природности и биолошке разноврсности шума, као и њихове комплексне структуре и састава, са акцентом на очувању разноврсности живог света и пратећих заједница, које се налазе унутар шума овог подручја. Шуме треба да остваре превасходно заштитне функције, социо-културне и привредне у оквиру општекорисних функција шума.
Шумско земљиште у обухвату Просторног плана повећаће се за 8%, пошумљавањем деградираног земљишта, земљишта склоног дејству ерозије, превођењем шибљака и шикара у високе сатоине, као и пољопривредног земљишта без обзира на катастарску класу, уз сагласност министарства надлежног за послове пољопривреде и шумарства. 
	
Као најважније превентивне мере заштите шума и шумског земљишта примењиваће се пошумљавање шумског земљишта претежно VII и делом VI и VIII бонитетне класе, односно пољопривредног земљишта најниже производно-економског потенцијала (посебно на теренима са већим нагибом), избор врста дрвећа (аутохтоне врсте), као и примена прописане технологије гајења шума.
Заштита, коришћења и уређења шума и шумског земљишта на подручју Просторног плана подразумева: одрживо коришћење шума и шумског земљишта; унапређење стања високих шума кроз правилну примену природне обнове, као и благовремено и планско извођење мера неге и обнове шума (уз одговарајуће повећање дрвне залихе по ha, као и текућег запреминског прираста); пошумљавање, односно повећањем површина под шумом; интензивна конверзија постојећих састојина у изданачким шумама и њихово превођење у високи узгојни облик; утврђивање и примена националних критеријума и индикатора за установљење делова шумских екосистема као заштићених природних добара; компензације приватним власницима, за ограничења у коришћењу шума и шумских подручја; увећање склопљености, обраслости, биолошке стабилности, као и функционалних (заштитних, социјалних, производних) ефеката шума; унапређење система правне и физичке заштите шума у зонама заштите; већа информисаност о значају шума у специјалном резервату природе.
Коришћење шумског земљишта усмерава се у складу са режимима заштите природног добра, и то на подручју: 
	
– Специјалног резервата природе Сува планина, забрањује се крчење шума на начин који могу изазвати процесе јаке и ексцезивне водне ерозије и неповољне промене предела, крчење шума и чиста сеча у природним састојинама, осим у случајевима унапређења постојећег стања шума; кресање лисника и прекомерно коришћење дрвне масе у односу на циљеве и принципе газдовања шумама;
– режима заштите I степена, забрањује се извођење било каквих радова на шумском земљишту, коришћење природних богатстава и искључују сви други облици коришћења простора и активности изузев оних које би спречиле деградацију и нестанак развијених екосистема;
– режима заштите II степена, осим забрана дефинисаних за цело заштићено подручје у делу 3.5.2. Просторног плана, забрањује се и извођење радова на сечи шумског комплекса, осим узгојно-санитарних радова.
1.3. ВОДЕ И ВОДНО ЗЕМЉИШТЕ
Водно земљиште, на територији Просторног плана јесте земљиште на коме стално или повремено има воде, због чега се формирају посебни хидролошки, геоморфолошки и биолошки односи који се одражавају на акватични и приобални екосистем.
Водно земљиште текућих вода, је корито за велику воду и приобално земљиште (појас земљишта непосредно уз корито за велику воду водотока који служи одржавању заштитних објеката и корита за велику воду и обављању других активности које се односе на управљање водама). Ширина појаса приобалног земљишта износи до 10 m. У случају акумулационог језера Дивљана, водно земљиште обухвата површину до уреза највишег могућег нивоа, увећаног за појас од најмање 20 m око читавог обима тада достигнуте највеће акваторије.
Уређење и заштита вода и водног земљишта обрађено је у оквиру инфраструктурних система. 
	
1.4. МИНЕРАЛНЕ СИРОВИНЕ
Коришћење минералних сировина заснива се на принципима рационалне и контролисане експлоатације, у складу са режимима заштите Специјалног резервата природе Сува планина. Планска решења подразумевају: 
	
– рационално коришћење неметаличних минералних сировина, применом савремених технолошких метода и техничких елемената експлоатације, уз строго придржавање неопходних мера заштите; 
	
– рекултивација, по могућности затрпавање и заштита од загађења нелегалних позајмишта кречњака (кречана). 
	
На подручју I и II степена заштите забрањена је експлоатација минералних сировина, укључујући и привремена позајмишта. 
	
У III степену заштите забрањена је површинска експлоатација и минералних и неминералних сировина. Могуће је контролисано коришћење неметаличних сировина (кречњака) и камених агрегата, под посебним условима и то првенствено за потребе локалног становништва, у циљу афирмације традиционалних делатности (кречарење), уколико локалитет са којег се сировина узима не представља геонаслеђе или поседује друге природне вредности. 
	
Предвиђена количина неметаличних сировина може бити до 250 m3, а за добијање потребне енергије при кречарењу, као енергент може се користити искључиво природни материјал – дрво, са за то одређене локације. Дозвољава се подземна експлоатација минералних сировина у ободним деловима режима Ш степена, искључиво за сировине за које се утврди да се по квалитету издвајају и да појаве и лежишта сировина сличних особина нису детерминисана у другим деловима Републике Србије, под посебним условима Завода за заштиту природе Србије.
На подручју Специјалног резервата природе, за геолошке послове дозвољава се: 
	
– извођење истражних геолошких радова којима се не утиче на промену морфологије природног добра или његових делова или оних делова за које се утврди да немају штетних последица по поједине врсте или станишта распрострањених биљних и животињских врста; 
	
– извођење истражних радова ради утврђивања карактеристика и распрострањености рудних лежишта уз претходно прибављене услове заштите природе;
– извођење радова на обележавању, уређењу и презентацији објеката геонаслеђа. 
	
2. УТИЦАЈ ПОСЕБНЕ НАМЕНЕ НА ДЕМОГРАФСКЕ И СОЦИЈАЛНЕ ПРОЦЕСЕ И СИСТЕМЕ
2.1. СТАНОВНИШТВО
Људски ресурс као развојни потенцијал је ограничен (неповољна старосна структура, неповољна миграторна кретања), па је врло важно да се становништво обнови. Уколико дође до активирања ресурса и отварања могућности за запошљавање и приходовање могуће је очекивати оживљавање демографских токова и виталних демографских карактеристика. Као основне планске претпоставке, при креирању демографске политике, могу се навести: покретање привредних активности (као покретача позитивних смерова миграционих кретања, побољшање нивоа комуналне и саобраћајне инфраструктуре, пораст нивоа базичних услуга (социјалних, здравствених, птт услуга и сл. – као основа за побољшање услова живота и рада становништва) и сл. Испуњење и реализација ових планских претпоставки омогућиће задржавање становништва на подручју Просторног плана, уз истовремено покретање позитивних миграција млађег, радно-способног становништва које је остало без посла у околним градовима и општинским центрима.
Овако постављену демографску политику није могуће остварити у кратком року, већ дугорочно и постепено, и то заједничким деловањем економске (политике запошљавања, предузетништва, пољопривреде, туризма) и социјалне политике уз развој инфраструктуре и базичних услуга, чијим је синергичким деловањем могуће утицати на пораст наталитета, привредног раста и запошљавања, што за крајњи резултат треба да има ублажавање даљег смањења становништва 2021. године.
У планском периоду је могуће планским мерама демографске политике позитивно деловати на пораст ферилитета и природног прираштаја, али услед пораста просечне старости становништва може се очекивати даље погоршање биолошког квалитета становништва. Предузимањем адекватних планских мера може се утицати на побољшање образовне структуре становништва као и преквалификације и доквалификације у складу са потребама привредних активности. Очекује се и пораст активног становништва у пољопривреди и агроиндустрији и делатностима терцијалног сектора.
Пројекција кретања становништва
Пројекција кретања становништва утврђена је математичким моделом, применоме методе настављања тренда кретања становништва 1991–2002. године. Приликом пројекције становништва, пошло се од претпоставке да се у току планског периода може очекивати даљи наставак свих започетих тенденција и трендова, који су постојали у последњој деценији XX века (између два пописна периода). Уколико се настави постојећи тренд, при чему, се могу очекивати негативне стопе природног прираштаја и миграционих кретања, а уз претпоставку наставка даљег старења становништва (самим тим и смањења удела женског фертилног становништва у укупном и укупном женском становништву), може се очекивати наставак смањења укупног становништва, тако да ће по тренду, 2021. године на подручју Просторног плана живети укупно 1907 становника, што представља смањење од 55,69% (по просечној годишњој стопи од 3,1%). 
	
У табелама 8. и 9. дате су прогнозе кретања броја становника на подручју Просторног плана до 2021. године.
Табела 8. Прогноза кретања броја становника на подручју Просторног плана до 2021. године




Подручје/општина/насеље

1991.

2002.

Пројекција



2015.

2021.



ОПШТИНА Б. ПАЛАНКА

16351

14381

12053

11157



Бежиште

265

175

69

28



Вета

188

134

70

46



Вргудинац

201

152

94

72



Горња Коритница

150

109

61

42



Доња Коритница

298

216

119

82



Дивљана

186

141

88

67



Космовац

140

110

75

61



Мокра 

401

315

213

174



Ново Село

81

46

5

0



Топоница

117

68

10

0



Подручје плана на територији општине Бела Паланка

2027

1466

803

571



ОПШТИНА ГАЏИН ХАН

12669

10464

7858

6856



Велики Вртоп

380

270

140

90



Велики Крчимир

689

466

202

101



Горњи Душник

293

237

171

145



Јагличје

133

92

44

25



Калетинац

138

101

57

40



Копривница

166

99

20

0



Мали Крчимир

323

256

177

146



Миљковац

56

50

43

40



Сопотница

334

248

146

107



Ћелије

125

62

0

0



Чагровац

243

161

64

27



Шебет

116

79

35

18



Подручје плана на територији општине Гаџин Хан

2996

2121

1099

741



ГРАДСКА ОПШТИНА НИШКА БАЊА 

14694

15359

16145

16447



Горња Студена

422

393

359

346



Доња Студена

370

324

270

249



Подручје плана на територији градске општине Нишка Бања


792

717

628

594



ПОДРУЧЈЕ ПРОСТОРНОГ ПЛАНА

5815

4304

2531

1907



Извор: Републички завод за статистику Србије
Табела 9. Прогноза кретања броја становника на подручју Просторног плана до 2021. године – индекс промене




Подручје/општина/насеље

Индекси промене броја становника



2015/2002

2021/2015

2021/2002



ОПШТИНА БЕЛА ПАЛАНКА

83,81

92,57

77,58



Бежиште

39,43

40,58

16,00



Вета

52,24

65,71

34,33



Вргудинац

61,84

76,60

47,37



Горња Коритница

55,96

68,85

38,53



Доња Коритница

55,09

68,91

37,96



Дивљана

62,41

76,14

47,52



Космовац

68,18

81,33

55,45



Мокра 

67,62

81,69

55,24



Ново Село

10,87

0,00

0,00



Топоница

14,71

0,00

0,00



Подручје плана на територији општине Бела Паланка

54,77

71,11

38,95



ОПШТИНА ГАЏИН ХАН

75,10

87,25

65,52



Велики Вртоп

51,85

64,29

33,33



Велики Крчимир

43,35

50,00

21,67



Горњи Душник

72,15

84,80

61,18



Јагличје

47,83

56,82

27,17



Калетинац

56,44

70,18

39,60



Копривница

20,20

0,00

0,00



Мали Крчимир

69,14

82,49

57,03



Миљковац

86,00

93,02

80,00



Сопотница

58,87

73,29

43,15



Ћелије

0,00

0,00

0,00



Чагровац

39,75

42,19

16,77



Шебет

44,30

51,43

22,78



Подручје плана на територији општине Гаџин Хан

51,82

67,42

34,94



ГРАДСКА ОПШТИНА НИШКА БАЊА 

105,12

101,87

107,08



Горња Студена

91,35

96,38

88,04



Доња Студена

83,33

92,22

76,85



Подручје плана на територији градске општине Нишка Бања


87,59

94,59

82,85



ПОДРУЧЈЕ ПРОСТОРНОГ ПЛАНА

58,81

75,35

44,31



Извор: Републички завод за статистику
Из табела 8. и 9. види се да се очекује наставак тренда смањења броја становника на подручју Просторног плана. У апсолутном износу број становника ће се смањити са 4.304 становника (2002) на 2531 становника 2015. године (41,19%), односно на 1907 становника 2021. године (за 55,69%).
Разлог оваквом смањењу треба тражити у хронично ниском природном прираштају, као и у неповољној старосној структури, са претежно старим становништвом (60 и више година) и претежно старачким једночланим и двочланим домаћинствима.
На подручју Просторног плана које припада општини Бела Паланка очекује се, до 2021. године, смањење броја становника за 61,05%, по просечној годишњој стопи од 3,4%. У свим насељима на територији општине се очекује даљи пад броја становника, док се може очекивати потпуно демографско пражњење насеља: Ново Село и Топоница. На подручју Просторног плана које припада општини Гаџин Хан, до краја планског периода, се може очекивати наставак смањења укупног броја становника за 65,06%, по просечној годишњој стопи од 3,62%. У свим насељима се очекује смањење броја становника, док се потпуно демографско пражњење очекује у насељима: Копривница и Ћелије. На подручју Просторног плана које припада градској општини Нишка Бања се очекује, такође, смањење броја становника и то за 17,15% по просечној годишњој стопи од 0,95%. Применом одговарајућих планских мера, којима се подстичу компоненте економско-социјалног развоја, може се очекивати постепено заустављање негативних демографских трендова у градској општини Нишка Бања и ублажавање истих у општинама Гаџин Хан и Бела Паланка.
Имајући у виду извршену пројекцију трендова кретања становника, а са циљем ублажавања негативних демографских трендова и ревитализације демографског потенцијала на подручју Плана, политика демографског развоја треба да се заснива на квантитативним (у смислу заустављања даљег смањења и равномеран размештај становништва) и квалитативним променама демографског потенцијала (побољшање неповољне старосне и образовне структуре, стимулисање позитивних миграција младог и образованог становништва и сл.). При томе је битно доношење и реализација, од стране локалних самоуправа, специфичних програма и предузимање низа мера и активности чиме би се постигло повећање наталитета, побољшала старосна структура сеоског становништва и смањиле миграција на релацији село – град.
Као основно полазиште при креирању будућег демографског развоја подручја Просторног плана је предузимање низа економских мера за покретање привредних активности (кредитно-финансијске линије подршке развоју и унапређењу пољопривредне производње и приватног предузетништва, подршка формирању мини-породичних фирми у области пољопривреде, агроиндустрије, занатства и туризма) што последично доводи до нових радних места и пораста запослености као покретача позитивних миграционих кретања и повратка младог и образованог становништва које је услед процеса транзиције и реструктурирања привреде остало без посла у околним градовима. У овим процесима је од пресудног значаја утицај локалне администрације у виду нефинансијске подршке (локалну администрацију је потребно тако уредити да се на једном месту могу добити све информације, потребне дозволе и у једном дану обавити све радње неопходне за регистрацију фирме).
Осим економских мера, битна компонента демографске политике су и мере социјалне и здравствене заштите (усмерене нарочито према посебним категоријама становништва као што су: деца, жене, старији грађани (нарочито старачка самачка и двочлана домаћинства), и друге посебно угрожене групе). Осим тога, да би се задржало, и привукло из околних градова младо становништво потребно је развити категорију социјалног становања, при чему локалне самоуправе на подручју Просторног плана морају за ове намене определити део буџетских средстава (у сврхе израде стратегије социјалног становања, експропријације земљишта, инфраструктурног и комуналног опремања истог и сл.) и конкурисати код међународних организација и фондова (у циљу проналажења могућег инвеститора).
Да би се зауставила негативна демографска кретања (миграције у правцу село – град) потребно је обновити и изградити локалну саобраћајну и комуналну инфраструктуру, побољшати живот у насељима функционалним садржајима и побољшати базичне услуге (побољшање система образовања, птт услуга, интернет и сл) у оном нивоу који је довољан да смањи привлачну снагу околних градова. На овај начин је могуће створити услове за задржавање млађег и женског становништва (нарочито фертилно способног). 
	
За постизање демографског развоја и демографске ревитализације на територији Просторног плана, битна је и помоћ државе мерама популационе политике које би ишле у смеру осавремењавања пољопривредне производње, развоја сектора малих и средњих предузећа и предузетника у сектору пољопривреде, агро-индустрије, трговине, занатства и туризма. 
	
2.2. ЈАВНЕ СЛУЖБЕ
Развој јавних служби на подручју Просторног плана усмерава Просторни план Републике Србије хијерархијским приступом друштвеној инфраструктури, моделом функционалних урбаних подручја (ФУП), регионалном организацијом, повезивањем општина око заштите и валоризације Суве планине, као и нагласком на повећање социјалне кохерентности у областима неповољне демографске структуре. 
	
Основне услуге: предшколско образовање, основно образовање, основну здравствену заштиту, услуге социјалне заштите у надлежности центара за социјални рад, као и одређене активности у области спорта и културе, насеља на подручју Плана обезбедиће у оквиру општина у којима се налазе. 
	
Услуге вишег ранга (више и високо образовање, секундарна и терцијарна здравствена заштита, одређени видови социјалне заштите осетљивих друштвених група, активности и услуге у области културе и спорта) усмеравају се према граду Нишу, као центру региона НСТЈ2 (региона јужне и источне Србије) и као функционалном урбаном подручју међународног значаја, које обухвата подручје Просторног плана. 
	
Мрежа јавних служби на подручју Просторног плана условљена је организацијом јавних служби на административном подручју града Ниша и у општинама Бела Паланка и Гаџин Хан. Развој јавних служби у планском периоду заснива се на њиховом усмеравању у складу са посебним правцима развоја планског подручја, потреби прилагођавања демографској структури становништва и подизању квалитативног нивоа услуга у условима релативно велике просторне дисперзије корисника. 
	
Туризам, као посебна намена овог подручја посебно усмерава развој јавних служби у области основне здравствене заштите. Планиране амбуланте прате туристичке садржаје: спортско-рекреативни центар Бојанине воде и сеоске туристичке центре Душник и Космовац. У насељима на подручју Просторног плана која нису покривена услугама здравствене заштите, предлаже се увођење мобилних служби у за то одговарајућим објектима. 
	
Мрежа основних школа задовољава потребе корисника. Иако нерационална са становишта демографских трендова, условљена је брдско-планинским положајем насеља и њиховом функционалном и саобраћајном неповезаношћу. Неопходно је побољшати превоз ученика до насеља са осмогодишњим школама. Природно добро као посебна намена, посебно усмерава развој јавних служби у виду организовања школа у природи (у оквиру ђачког одмаралишта Дивљана и локалитета Бојанине воде).
Подручје Плана није покривено предшколским установама, па се у њиховој организацији предлаже коришћење вишкова простора (у објектима основних школа или другим одговарајућим објектима). Могућа је организација мобилних вртића. 
	
Како више од 53% становништва на подручју Просторног плана, припада старосној структури становника који имају више од 60 година, у области социјалне заштите потребно је развијати посебне програме прилагођене особеностима подручја и уводити форме организације прилагођене старосној структури становништва (домови за старе, дневни центри за старе). Предлаже се комбинација мобилних услуга социјалне и здравствене заштите у одговарајућим објектима (домовима културе и другим објектима у јавној својини који нису у функцији). 
	
Развој културе у планском периоду оствариће се укључењем приватног и цивилног сектора у организовање ове делатности и њиховим повезивањем са јавним сектором, организовањем културних манифестација у складу са особеностима подручја, посебно у циљу промовисања природних вредности Суве планине и у склопу туристичке понуде подручја. Предлаже се интегрисање локалних програма развоја културе са образовним и другим секторским програмима, као и интеграција богатог културног наслеђа у туристичку понуду. Постојећи објекти домова културе се задржавају као основ за развој ове делатности, уз неопходну ревитализацију и формирање мултифункционалних центара, који ће комбиновати комплементарне активности (туризам – култура, и сл.). 
	
2.3. МРЕЖА НАСЕЉА
Мрежу насеља на подручју Просторног плана чини једно насеље са ограниченим функцијама централитета (Доња Студена) и 23 примарна насеља. 
	
Функционалне везе насеља на подручју Плана са центрима одвијаће се на следећи начин:
1) у првој хијерархијској равни, према моделу функционалних урбаних подручја, утврђеном Просторним планом Републике Србије (до 2020), насеља на подручју Просторног плана се усмеравају ка граду Нишу као центру ФУП-а међународног значаја; 
	
2) у другој хијерархијској равни налазиће се и даље општински центри Гаџин Хан, Бела Паланка и Нишка Бања (сви су ван подручја Просторног плана) и гравитираће им насеља која им територијално припадају. Општинском центру Бела Паланка гравитираће директно насеља: Црвена Река, Мокра, Ново Село, Дивљана, Доња Коритница, Горња Коритница и Бежиште. Општинском центру Гаџин Хан гравитираће директно насеља: Доњи Душник, Личје, Равна Дубрава, Копривница, Јагличје, Чагровац и Ћелије. Нишкој Бањи гравитираће Доња Студена (преко Јелашнице као центра заједнице насеља);
3) у трећој хијерархијској равни налазиће се центри заједнице насеља (сви су ван обухвата Просторног плана):
– Јелашница као центар заједнице насеља на административном подручју града Ниша (ван обухвата Плана) коме ће гравитирати Доња Студена;
– Црвена Река као ценар заједнице насеља у општини Бела Паланка (ван обухвата Плана) коме ће гравитирати насеља општине Бела Паланка, и то Вета, Вргудинац, Топоница и Космовац;
– Доњи Душник као центар заједнице насеља (ван обухвата Плана) коме ће гравитирати насеља општине Гаџин Хан, и то Миљковац, Горњи Душник, Сопотница и Калетинац;
4) у четвртој хијерархијској равни налазиће се насеља са ограниченим функцијама централитета: 
	
– Доња Студена као насеље са ограниченим степеном централитета у градској општини Нишка Бања, коме ће гравитирати Горња Студена;
– Равна Дубрава као насеље са ограниченим степеном централитета у општини Гаџин Хан (ван обухвата Плана) коме ће гравитирати насеља општине Гаџин Хан, и то Мали Крчимир и Велики Крчимир;
– Личје као насеље са ограниченим степеном централитета у општини Гаџин Хан (ван обухвата Плана) коме ће гравитирати насеља општине Гаџин Хан, и то Шебет и Велики Вртоп.
Планско опредељење је да се изградња усмерава на неизграђен простор у оквиру изграђеног подручја насеља. Грађевинска подручја свих насеља су минимално проширена, ради смањења сегментарности укупног изграђеног подручја и рационалнијег опремања грађевинског земљишта. У свим насељима на подручју Просторног плана могућа је изградња смештајних објеката руралног туризма. Као сеоски туристички центри развијаће се Горњи Душник и Космовац.
3. УТИЦАЈ ПОСЕБНЕ НАМЕНЕ НА ЕКОНОМИЈУ И ПРИВРЕДНЕ СИСТЕМЕ
3.1. ПРИВРЕДНЕ ДЕЛАТНОСТИ
Имајући у виду компаративне предности подручја Просторног плана (природни ресурси, природна и културна добра и искуство и традиција у пољопривреди и занатству), уз претпоставку да ће бити испуњени основни предуслови привредног развоја (изградња неопходне саобраћајне и комуналне инфраструктуре, побољшање базичних услуга, стварање динамичног пословног амбијента уз уважавање постојећих потенцијала и ограничења) развој привреде засниваће се на следећим правцима: 
	
– пољопривреда (традиционална и органска) – која је прилагођена тржишним условима пословања, а њен даљи развој заснива се на унапређеним традиционалним основама. Развој пољопривреде је могућ захваљујући богатству природним ресурсима и традиционалним знањима, која је потребно употпунити и осавременити најновијим достигнућима и сазнањима у области пољопривредне производње у погледу квалитетног сетвеног материјала, употребе адекватних агрохемијских и агротехничким мера и слично, уз коришћење постојећих и формирање нових микропогона за откуп и прераду пољопривредних производа, развој сточарства и брендирање сточног фонда и формирање миникланица, уз предузимање мера за укрупњавање поседа и удруживање пољопривредних произвођача у хоризонталне и вертикалне кластере. Захваљујући здравој животној средини могућ је и развој органске пољопривредне производње (производња здраве хране по стандардима Европске уније). Пољопривредну производњу је потребно развијати као комплементарну грану агроиндустрији и туризму;
– туризам развијати као комплементарну делатност пољопривреди и агропроизводњи. Развој туризма би допринео развоју динамичног пословног окружења, побољшању стандарда и запослености становништва, као и побољшању демографског потенцијала (утичући на повратак младог и радно-способног становништва);
– сектор малих и средњих предузећа и предузетништва (МСПП) – који представља основни облик организовања фирми и генератор развоја, конкурентности и запошљавања. Развој овог сектора је потребно усмеравати пружањем подстицаја за оснивање предузећа у делатностима пољопривреде, пољопривредно-прехрамбене индустрије, занатства и домаће радиности, туризма и сектора услуга. Развојем овог сектора привреде, породичним пољопривредним газдинствима се донекле пружају услови за конкурентско понашање на тржишту;
– шумарство и ловна привреда – Шумарство као привредна грана развијаће се у складу са условима заштите природе уз примену смерница одрживог газдовања. Лов је дозвољен једино за потребе одржавања здравственог стања и бројности популација дивљачи и планских активности лова предвиђених ловним основама у постојећим ловиштима.
3.1.1. Просторни размештај малих и средњих предузећа
Полазни основ за размештај и диверзификацију привредних активности на подручју Просторног плана представља постојеће стање просторних могућности, реална сировинска основа, кадровски потенцијал и постојећи капацитети, као и поштовање веома строгих мера заштите животне средине. Размештај сектора малих и средњих предузећа усмерава се на гране директно ослоњене на пољопривреду и шумарство на локацијама:
– у оквиру постојећег стамбеног ткива насеља уз поштовање правила изградње и уређења простора и услова заштите животне средине (да изграђени садржаји немају негативан утицај на животну средину – у смислу загађења воде, ваздуха, земљишта, буке и вибрација); и
– на посебно одређеним локацијама (инфраструктурно и комунално опремљеним), минималне површине 2–5 ha, у насељима која својим природно-техничким потенцијалом омогућавају привредни развој: Горњи Душник, Вргудинац, Дивљана, Доња Коритница, Мокра, Ново Село. 
	
Усмеравање размештаја малих и средњих предузећа на планском подручју засниваће се на следећим планским опредељењима и принципима: 
	
– Развој сектора малих и средњих предузећа усмеравати у насеља која својим природно-технолошким потенцијалима гарантују привредни развој;
– Развој минипрерађивачких капацитета и сектора малих и средњих предузећа базирати на локалним сировинама из пољопривреде и шумарства (више фазе прераде пољопривредних и шумских производа).
3.1.2. Пољопривреда
Пољопривреда је, поред шумарства, основна привредна грана на подручју Просторног плана, тако да се посебна пажња мора посветити развоју овог сектора привреде (како традиционалне, тако и органске пољопривреде) и агрокомплекса (производњи и преради здраве хране – у ратарству, воћарству и виноградарству, сточарству, пчеларству, као и активностима везаним за сакупљање и прераду бобичастог воћа, печурки, лековитог биља итд.).
Концепција развоја пољопривреде, нарочито традиционалне, заснива се на богатству природним ресурсима и знањима која се генерацијама преносе унутар пољопривредних домаћинстава, уз истовремено очување аутохтоних сорти биљака и раса стоке које су типичне за подручје Просторног плана, а уз поштовање принципа одрживог пољопривредног и руралног развоја (што подразумева строго контролисану примену савремених агротехничких и агрохемијских мера) и постојању неких употребљивих и изградњи нових прерађивачких капацитета, уз финансијску подршку шире друштвене заједнице и учешће локалних самоуправа на подручју Просторног плана. На овај начин је могуће поспешити развој традиционалне пољопривредне производње уз истовремено очување аутохтоних сорти биљака и раса стоке које су типичне за подручје Просторног плана, а у циљу постизања већих приноса и стварању тржишних вишкова пољопривредних производа. 
	
Поред традиционалне пољопривреде, подручје Просторног плана је погодно и за развој органске пољопривредне производње, односно производње без употребе минералних ђубрива, пестицида и осталих агрохемијских мера. На тај начин је могуће оријентисати пољопривредну производњу на производњу здраве хране (по стандардима Европске уније) са робном марком и географским пореклом, што у доброј мери може употпунити туристичку понуду и омогућити да ова грана привреде постане комплементарна туризму. Развој органске пољопривредне производње је могућ у атарима готово свих села на подручју Просторног плана, будући да су велики потенцијали пољопривредног земљишта стајали неискоришћени дуги низ година, што значи да у том периоду ово земљиште није третирано агротехничким, ни агрохемијским мерама.
Очувана животна средина уз компаративне предности подручја Просторног плана (демографски потенцијал, локални природни ресурси, природна и културна добра и искуство и традиција у пољопривреди) представљају добру основу за развој руралне привреде. Рурални развој подручја Просторног плана је могуће остварити реорганизацијом пољопривредне производње.
На територији Просторног плана, у свим рејонима треба предузети адекватне мере за укрупњавање пољопривредних поседа и парцела породичних газдинстава и подстицање њихове специјализације и комерцијализације са циљем повећања економске ефикасности пољопривредне производње, а уз поштовање еколошких стандарда. 
	
Како простор Просторног плана обилује повољним природним условима за производњу аутохтоног и плантажног лековитог биља, гљива, сакупљање шумских плодова и слично, потребно је повећати површине по лековитим и зачинским биљем, организовати перманентну обуку сакупљача и отворити низ прерађивачких капацитета за откуп, смештај, прераду и дистрибуцију истог.
За свеукупни развој пољопривредне производње од пресудног значаја је удруживање пољопривредних произвођача у вертикалне (повезивање са пољопривредно-прехрамбеним сектором и директан пласман производа) и хоризонталне кластере (који су се показали као значајни организациони облици за ефикасно и рентабилно коришћење скупе механизације, као и за едукацију (из области традиционалне и органске пољопривреде и очувања природне средине) и размену искустава пољопривредних произвођача) у свим облицима пољопривредне производње.
Развој сточарске производње и оснивање крупних сточарских фарми (по стандардима ЕУ) одвијаће се ван СРП Сува планина и засниваће се на адаптацији напуштених и изградњи нових објеката, са посебним акцентом на развој пашњачког сточарства у органском режиму. Сточарска производња базираће се на измени расног састава стоке и квалитетнијој ветеринарској заштити, као и на побољшању услова чувања и смештаја стоке.
3.1.3. Развој шумарства и ловства
Привредна функција шума ће и даље бити усмерена на просторе ван СРП, а на подручју СРП је ограничена условима заштите. У том смислу је потребно извршити конверзију алохтоних шума аутохтоним врстама у складу са условима надлежног завода за заштиту природе.
Развој шумарства на подручју зона заштите Просторног плана вршиће се кроз: развој шумарства као привредне гране у складу са условима заштите природе и посебним шумским основама; утврђивање и примену смерница одрживог газдовања и управљања шумама у заштићеним природним добрима; подизање и одржавање инфраструктуре која је у функцији унапређења заштићених природних добара, а у мери у којој је то оправдано и еколошки прихватљиво.
Развој шумарства ван заштићених зона Просторног плана подразумева: повећање површина под шумама пошумљавањем шумског земљишта – чистина и пољопривредног земљишта; коришћење шумског земљишта у складу са његовим биолошким капацитетима; унапређење стања постојећих шума; пласман коришћења дрвне масе у прерађивачким капацитетима у земљи; газдовање шумама у складу са Општом основом и посебним основама газдовања шумама; научно-истраживачке активности у сврху детаљнијег упознавања биоеколошких; услова и природних вредности; успостављење аутохтоности природног амбијента везано за шумску и другу вегетацију; унапређење стања високих шума кроз правилну примену природне обнове и благовремено и планско извођење мера неге и обнове шума, уз одговарајуће повећање дрвне залихе по ha, као и текућег запреминског прираста; пошумљавање аутохтоним врстама; интензивна конверзија постојећих састојина у изданачким шумама и њихово превођење у високи узгојни облик; на местима где је то могуће треба ићи пре свега на реституцију, док супституцију врста треба избегавати, уз што чешће коришћење аутохтоних врста са овог подручја; заштиту и очување ретких и угрожених врста.
Заштита и коришћења ловне фауне подразумева повећање бројности и структуре дивљачи уз очување ретких и угрожених врста. Лов је дозвољен једино за потребе одржавања здравственог стања и бројности популација дивљачи и планских активности лова предвиђених ловним основама у постојећим ловиштима.
На подручју специјалног резервата природе, у смислу заштите, одржавања, уређивања и развоја природног добра предлаже се: а) подизање хранилишта, депоновањем остатака угинулих или одстрељених ловних животиња или довођењем отпадака са кланица из околних места (Нишка Бања, Гаџин Хан, Бела Паланка и Бабушница); б) успостављање ловостаја у дужем временском периоду од законом предвиђеног за одређене врсте (зец, дивља мачка и друго), у циљу очувања укупног биодиверзитета природног добра.
3.2. ТУРИЗАМ
У складу са основним дугорочним циљевима, концептом и критеријумима развоја и организације туристичке понуде, подручје Суве планине је Просторним планом Републике Србије сврстано у кластер југоисточне Србије који представља просторно-функционалну целину обједињене туристичке понуде, а већи део њене територије је категорисан секундарним туристичким простором. Северним делом подручја правцем пружања исток-запад пролази друмски међународни транзитни туристички правац I степена, односно ауто-пут (Е-80) Ниш – граница Бугарске.
Концепција развоја туризма подручја Просторног плана, засниваће се на стратешким приоритетима доминантних видова туризма дефинисаних на основу примењених критеријума (мотивски, просторни, еколошки, економски, функционални и друго) и поштовања принципа одрживог развоја. Према утврђеним природним вредностима и досадашњим развојем материјалне основе, туристичка понуда Суве планине, засниваће се на: највреднијим деловима просторних целина (Мосор, Соколов камен – Трем – Смрдан, Дивна горица, Валожје и Рубовац – Церје (Ребрине)) Специјалног резервата природе Сува планина у складу са режимима заштите; културно-историјским знаменитостима; повољном гео-саобраћајном положају подручја; непосредној близини Нишке Бање (бањског туристичког центра перспективно међународног значаја) и града Ниша (међународног градског туристичког центра); унапређењу постојеће материјалне основе туристичког развоја; туристичким садржајима руралне зоне Суве планине (кроз организовање домаћинстава за бављење сеоским туризмом и понуде спортско-рекреативних и манифестационих активности у атару села) и друго.
На подручју Просторног плана могуће је развијати следеће видове туризма: спортско-манифестациони, излетничко-рекреативни, сеоски, екотуризам, ловни, риболовни, транзитни, културни и друге. Видови туризма ближе су утврђени у делу 2.3. Просторног плана.
Туристичка организација и уређење подручја примарно ће се одвијати у оквиру туристичких локалитета: спортско-рекреативном центру „Бојанине воде”; спортско-рекреативном центру „Дивљана”; Дивљанском језеру; сеоско-туристичком центру Горњи Душник и сеоско-туристичком центру Космовац.
У Спортско-рекреативном центру „Бојанине воде” (III степен заштите СРП) планира се реконструкција постојећег планинарског дома који ће имати и улогу визиторског центра, изградња новог одмаралишта са пратећим функцијама, проширење постојеће ски-стазе из разлога безбедности скијаша и изградња мање рекреативне ски-стазе за децу и почетнике, која делимично иде трасом постојећег шумског пута у циљу минималног крчења шума, реконструкција терена за мале спортове и проширење у делу који не захвата шуме и изградња других пратећих функција са потребном инфраструктуром. Планира се реконструкција постојећег локалног пута Бојанине воде–Горња Студена и изградња новог пута Бојанине воде – Плоче по траси постојећег земљаног пута, који ће бити спојен са државним путем II реда бр. 241а. У самом комплексу се планира употпуњавање система унутрашњих саобраћајница тако да се у функционалном и техничком смислу омогући приступ комерцијалним садржајима, а уједно ће систем бити завршен у форми паркинг простора, чиме се остварује максимално очување простора резервисаног за спорт и рекреацију.
На простору Црквене пољане ће се изградити хотел са спортском халом, спортски и рекреативни полигони, трим стазе, продавнице спортске опреме, поред већ изграђеног дечијег одмаралишта (које се састоји се од два павиљона, централног блока са кухињом и рестораном), тако да ће планирани Спортско-рекреативни центар „Дивљана” (већим делом ван зона заштите, делом III степен заштите СРП), осим наставе у природи и дечијих екскурзија, моћи да прошири своју понуду и за тренажне процесе професионалних и рекреативних спортиста, као и за специјализоване спортске семинаре. 
	
Уређење плаже и развој спортског риболова на Дивљанском језеру представљаће комплементарни сегмент летње понуде, претежно за излетничке кориснике, под условом да је усклађен са риболовним капацитетом вода и захтевима еколошке заштите саме акумулације. Главни услови за спортски риболов су у порибљавању постојећег језера аутохтоним врстама. Риболов на акумулацији, предвиђа се искључиво на уређеним местима и боксовима за рекреативни и такмичарски риболов на којима ће се обезбедити услови за пецање (дању и ноћу), што би омогућило и организовање професионалних такмичења. Између државног пута I реда бр. 244 и акумулације се планира изградња рибљег ресторана и риболовачког клуба који би био носилац активности спортског риболова. 
	
Сеоски туризам ће бити заснован на опредељењу домаћинстава која ће за ту врсту делатности исказати интересовање. Планира се претежно летња понуда, у свим насељима на подручју Просторног плана (III степен заштите СРП или ван СРП), укључујући производњу еко-хране, етно-занатских производа, интегрисана са ловним, риболовним, кружним путовањима и другим видовима планиране туристичке понуде сувопланинске области. 
	
Планирани сеоски-туристички центри су: Горњи Душник и Космовац. У КО Горњи Душник у оквиру туристичког грађевинског комплекса се планира изградња ловачке виле, уређење посебне излетничке пољане, караван-кампа, насеља са еко-коначиштима и изградња визиторског центра за потребе Специјалног резервата природе, док се у оквиру грађевинског подручја насеља Горњи Душник планира изградња извиђачко-планинарско прихватног логора. 
	
Планирана је изградња планинарског дома у оквиру грађевинског подручја насеља Космовац као сеоског туристичког центра или туристичког локалитета СРЦ Дивљана.
Као посебан вид непосредне и посредне заштите и презентације материјалних и духовних вредности подручја, планирана је изградња Духовног културно-образовног центра Св. Никита Ремизијански, на простору засеока Влашка пољана у атару КО Космовац. Поред предвиђеног, у овим насељима ће примарно бити уређење сеоских туристичких домаћинстава, односно угоститељских објеката у домаћој радиности. Заштита посебних природних вредности које су дефинисане у Студији заштите СРП Сува планина, битне су за утврђивање режима коришћења, намену и могућности туристичког развоја на локалном и регионалном нивоу. С тим у вези, неопходно је поштовање тростепеног режима заштите у оквиру граница Специјалног резервата природе. 
	
Планирано је шест улазних пунктова у Специјални резерват природе: код села Топоницa, Вргудинац, Бежиште, Велики Крчимир, Мокра, Горњи Душник и на локацији Бојанине воде. 
	
Визиторски центри налазиће се у Горњем Душнику, на локацији Бојанине воде и локацији званој „Колибе”. 
	
Планирани су видиковци на врховима Трем, Пасарело и Големо Стражиште.
4. ПРОСТОРНИ РАЗВОЈ САОБРАЋАЈА И ИНФРАСТРУКТУРНИХ СИСТЕМА И ПОВЕЗИВАЊЕ СА ДРУГИМ МРЕЖАМА
4.1. САОБРАЋАЈ И САОБРАЋАЈНА ИНФРАСТРУКТУРА
Основно планско опредељење у области саобраћаја представља повећање саобраћајне приступачности подручја, које ће се остварити развојем друмског саобраћаја, посебно изградњом ауто-пута Е-80 и његовима повезивањем са мрежом државних и општинских путева, као унапређењем железничке инфраструктуре.
Приступачност подручја Просторног плана оствариће се:
– изградњом деонице државног пута I реда бр. 1.12 (Ниш– Пирот – граница са Републиком Бугарском) – аутопута Е-80;
– потенцијалним планираним путем (наставак државног пута II реда број 242) којим би се преко општине Гаџин Хан остварила јужна веза између путева Е-80 и Е-75;
– изградњом нових општинских путева као прилазних праваца Сувој планини, посебно кружног пута у функцији туризма;
– међународном бициклистичком рутом – деоница Црвена Река – Бела Паланка;
– електрификацијом и реконструкцијом магистралне железничке пруге Ниш – Димитровград.
Друмски саобраћај 
Мрежа државних путева I реда 
Као један од приоритета у изградњи мреже државних путева на предметном подручју издваја се деоница државног пута I реда бр. 1.12 (Ниш – Пирот – граница са Републиком Бугарском) то јест Европски коридор аутопута Е-80 по траси утврђеној Просторни план подручја инфраструктурног коридора Ниш – граница Бугарске („Службени гласник РС”, бр. 83/03, 41/06 и 86/09).
Изградњом аутопута Е-80 постојећа деоница државног пута I реда бр. 1.12 (Ниш– Бела Паланка) добија статус државног пута II реда и оствариваће везу са планираним аутопутем преко саобраћајне петље „Бела Паланка” (ван захвата Плана).
Мрежа државних путева II реда 
На подручју обухвата Плана постоје два државна пута II реда и то: у јужном делу државни пут II реда бр. 241 (Гаџин Хан – Бабушница) и на истоку државни пут II реда бр. 244 (Бела Паланка – Бабушница).
– Државни пут II реда бр. 241 (Гаџин Хан – Марина Кутина – Краставче – Доњи Душник – Доње Драговље – Равна Дубрава – Бабушница) делимично у сегментима пресеца подручје Плана у укупној дужини од око 4 km. Саобраћајница је на већем делу реконструисана у 2007. и 2008. години тако да не захтева неке веће значајне грађевинске радове.
– Државни пут II реда бр. 244 (Бела Паланка – Дивљана – Доња Коритница – Горња Коритница – Бежиште – Бабушница) је у захвату Плана у дужини од око 13 km. Саобраћајница је на овом делу реконструисана и не захтева неку већу реконструкцију;
– на делу аутопута Е-80 на превоју „Плоче” налази се прикључак потенцијалног планираног пута (наставак државног пута II реда број 242) којим се преко општине Гаџин Хан остварује јужна веза између путева Е-80 и Е-75. Веза преко петље „Плоче” представља и најкраћу и најбржу везу општине Гаџин Хан са суседним општинама – Просторни план подручја инфраструктурног коридора Ниш – граница Бугарске („Службени гласник РС”, бр. 83/03, 41/06 и 86/09);
– на делу аутопута Е-80 на превоју „Плоче” налази се прикључак потенцијалног планираног пута (наставак државног пута II реда број 242) којим се преко петље „Плоче” остварује веза са државним путем II реда број 241а. 
	
Потенцијални планирани пут II реда креће од петље „Плоче” на аутопуту Е-80 према селу Вета трасом општинског пута, одатле некатегорисаним путем преко реке Драгуше до села Горња Студена, од села Горња Студена до села Доња Студена општинским путем L.18, одакле иде новом трасом северним и западним ободом Суве планине до села Прокопова Кутина, одакле иде некатегорисаним путем до Чагровачке реке, потом новом трасом пута до прикључка са државним путем II реда бр. 241, северно од села Марина Кутина, где се наставља на изграђену трасу државног пута II реда број 242 према селу Гркиња. Планирана дужина пута износи око 21 km, а планирани коридор око 50 m. 
	
Планирани део трасе државног пута II реда који се од превоја „Плоче” повезује са државним путем II реда бр. 241а је дужине 3,4 km, са планираним коридором од око 50m.
На свим деоницама државних путева II реда на територији захвата Плана потребна је обнова (и одржавање) неопходне хоризонталне и вертикалне сигнализације. На деоницама ових путева које пролазе кроз већа насељена места, у циљу повећања безбедности свих учесника у саобраћају, посебно пешака, треба приступити изградњи тротоара. Осим тога, на свим деоницама државних путева којима пролазе линије јавног превоза путника, неопходна је изградња и адекватно уређење стајалишта у складу са важећим законским прописима. 
	
Мрежа општинских путева 
Просторним планом је предвиђена изградња, реконструкција и модернизација мреже општинских путева којима би се побољшала туристичка понуда целокупног подручја и омогућило успостављање „туристичких деоница” за бициклисте, планинаре и друге посетиоце. 
	
Када је у питању планирање развоја општинске путне мреже треба узети у обзир значај и техничко стање постојећих општинских путева, планирани развој мреже насеља и њихових центара, стање и развој привредних као и туристичких капацитета општина, као и циљеве развоја саобраћаја у општинама Нишка Бања, Гаџин Хан и Бела Паланка и њиховом непосредном окружењу. Осим тога, при планирању траса нових општинских путева, тежило се да се у што већој мери искористе трасе постојећих некатегорисаних путева. 
	
У планском периоду, изградња нових општинских путева планирана је на следећим правцима:
– планирани општински пут Доња Студена – Банцарево у дужини од око 1,6 km у захвату Плана;
– планирани општински пут Бојанине воде – Плоче у дужини од око 3,5 km у захвату Плана;
– планирани општински пут (део кружног туристичког пута) Топоница – Вргудинац у дужини од око 5,3 km;
– планирани општински пут (део кружног туристичког пута) Ново Село – Мокра у дужини од око 3,2 km;
Кружни туристички пут представља саобраћајницу која повезује све прилазе Сувој планини и представља „венац” који се пружа постојећим углавном некатегорисаним путевима ободом планине, тачније представља најкраћу везу између јужне и северне стране Суве планине. 
	
Главни прилазни правци којима се приступа кружном туристичком путу, а са њега свим деловима планине су: 
	
– градска општина Нишка Бања, правац Чукљеник – Доња и Горња Студена;
– општина Гаџин Хан, правац државни пут II реда бр. 241 – Доњи Душник – Горњи Душник као и правац државни пут II реда бр. 241 – Равна Дубрава – Велики Крчимир – Мали Крчимир (Семче);
– општина Бела Паланка, Црвена Река – Глоговац– Топоница – Космовац као и правци државни пут II реда бр. 244 – Бежиште и Бела Паланка – Мокра. 
	
У наредном планском периоду, уређење саобраћајница које су део кружног туристичког пута планирана је на следећим правцима:
– планирани општински пут (део кружног туристичког пута) од Малог Крчимира до Колиба у дужини од око 7,5 km;
– планирани општински пут Ћелије – Крст у дужини од око 3,5 km;
– планирани општински пут (део кружног туристичког пута) Ћелије – Јагличје – Копривница – Доња Студена у дужини од око 10,8 km;
– планирани општински пут (део кружног туристичког пута) Бојанинe водe – Космовaц – Влашка пољана у дужини од око 16,5 km;
– планирани општински пут (део кружног туристичког пута) од Топонице до Влашке пољане у дужини од око 3,7 km;
– планирани општински пут (део кружног туристичког пута) Мокра – Преслап – Мало Коњско до укључења у општински пут код Манастира Св. Димитрија у дужини од око 17 km;
– планирани општински пут (део кружног туристичког пута) Мало Коњско – Велико Коњско – Колибе – Јечмиште – Бежиште у дужини од око 15,2 km.
Просторним планом је предвиђено и осавремењавање постојећих путева на територији општина, тако да до краја планског периода већина општинских путева буде са савременим коловозним застором.
Општинске путеве чији је профил такав да захтева веће интервенције, треба реконструисати, односно проширити и опремити одговарајућом саобраћајном сигнализацијом према динамици која ће се утврдити средњорочним и годишњим плановима општинa. 
	
Од остале саобраћајне инфраструктуре која је у функцији општинских путева, планирана је изградња и реконструкција аутобуских стајалишта на свим општинским путевима којима пролазе линије јавног превоза путника. 
	
Бициклистички коридори
Међународна бициклистичка рута која је дефинисана Просторним планом Републике Србије се пружа трасом постојећег државног пута I реда бр. 1.12 од Ниша до Беле Паланке одакле прелази у коридор државног пута II реда бр. 262 према Пироту. 
	
У обухвату Просторног плана је деоница Црвена Река – Бела Паланка која је у коридору постојећег државног пута I реда бр. 1.12. 
	
Железничке пруге 
Магистрална железничка пруга (Е-70) Ниш – Димитровград је у захвату уз североисточну границу Плана у дужини од око 5 km уз коридор Државни пут II реда постојећи Државни пут I реда бр. 1.12. Овај железнички правац је неелектрифициран а у скорије време очекује се његова електрификација, јер је више параметара које подразумева електрификација већ испуњено као што су: прилагођавање тунела и мостова колском профилу за електрифициране железнице, израда планске и пројектне документације и друго. 
	
Развој железничке инфраструктуре подразумева електрификацију и реконструкцију железничке пруге Ниш – Димитровград у циљу осавремењивања овог важног железничког правца. Електрификација пруге Ниш – Димитровград је важна и са еколошког аспекта поготову за зону Суве планине кроз коју пролази. 
	
Веза подручја Просторног плана са железничким саобраћајем остварује се посредно преко постојећих железничких станица у Белој Паланци и Нишкој Бањи (ван захвата Плана). Изградњом и модернизацијом друмских праваца Бела Паланка – Вргудинац – Топоница – Космовац и Бела Паланка – Мокра као и из правца Нишке Бање, Јелашница – Горња и Доња Студена – Бојанине воде оствариће се квалитетнија веза са железничким саобраћајем целокупног подручја.
Ваздушни саобраћај
Ваздушни саобраћај подразумева коришћење постојећег аеродрома Константин Велики у Нишу (ван подручја Просторног плана), чији положај пружа могућност најбржег приступа подручју Суве планине.
4.2. ВОДНА ИНФРАСТРУКТУРА
Подручје Просторног плана припада „нишавском” подсистему „доње-јужноморавског” регионалног система водоснабдевања и „јужноморавском” регионалном систему водотока, у чијим оквирима ће се развијати водопривреда. Развој водопривреде на подручју Просторног плана подразумева рационално коришћење вода у оквиру интегралног система коришћења вода, заштите вода и заштите од вода, при чему снабдевање становника висококвалитетном водом има приоритет. Према плановима за развој система водоснабдевања на територији Републике, подручје општине Гаџин Хан треба да се снабдева водом из Нишавског регионалног подсистема водоснабдевања, који се ослања на акумулацију „Завој” на реци Височици, на акумулацију „Селова” на реци Топлици, као и на постојећа изворишта подземних вода. У првој фази, подручје општине Гаџин Хан снабдеваће се са локалних изворишта, пре свега са постојећег изворишта „Врело” у Горњем Душнику и са некаптираног врела изнад села Велики Крчимир, преко „Заплањског” система за водоснабдевање. Неопходни су претходни истражни радови на локалитету потенцијалног врела изнад села Велики Крчимир, како би се потврдиле претпоставке о издашности и израда техничке документације. Објекти и мреже „Заплањског” водоводног система градиће се тако да се омогући касније прикључење на регионални систем.
Подручје општине Бела Паланка у обухвату Плана, ослањаће се на изворишта подземних вода: „Крупац”, „Мокра” и „Дивљана”, тј. систем водоснабдевања „Љуберађа – Ниш”, дела Нишавског регионалног подсистема у склопу будућег регионалног Доње-јужноморавског система водоснабдевања. Планира се већа употреба некаптираних извора и проширење локалних изворишта као и њихово повезивање на регионални систем чиме би се омогућило стабилно снабдевање водом свих корисника обухваћених планом. 
	
Постојећи сеоски системи за водоснабдевање, који су сада у функцији, задржаће се са одговарајућом заштитом уз константно праћење квалитета воде кроз контролу хигијенске исправности воде као и константно хлорисање воде.
у свим насељима потребна је изградња недостајућег резервоарског простора и доградња разводне водоводне мреже.
У циљу заштите изворишта за водоснабдевање од случајног или намерног загађивања потребно је дефинисати зоне санитарне заштите као и режим организације, уређења и коришћења простора у тим зонама (посебно изворишта „Мокра”, „Дивљана”, „Големо врело” у Г. Студени, „Врело” у Г. Душнику, изворишта Топоничке реке, „Ропот” у Шебету као и потенцијално извориште у Великом Крчимиру). 
	
Зоне санитарне заштите дефинисаће се Елаборатом o зонама санитарне заштите изворишта (чл. 25. и 26. Правилника о начину одређивања и одржавања зона санитарне заштите изворишта водоснабдевања, „Службени гласник РС”, број 92/08), на основу кога ће министар надлежан за послове здравља донети решење о одређивању ових зона. 
	
Једини до сада изграђен објекат за активну заштиту од вода на овом подручју представља акумулација Дивљана која служи за задржавање наноса, заштиту од великих вода Коритничке реке, наводњавање, оплемењивање малих вода, рекреацију, туризам и риболов. Неопходно је континуално одржавање објекта и опреме како би се обезбедила стабилност и функционалност бране, као и повремено чишћење акумулације од наноса. Осим тога потребно је квалитет воде у акумулацији одржавати на нивоу који омогућава контактну рекреацију. На осталим водотоцима уређење корита треба спроводити тако да буде уклопљено у природни амбијент што подразумева употребу природних материјала као што су земља, камен, зелени појасеви зелене вегетације и сл. Заштита од поплава малих насеља и приобаља водотока, као и пољопривредног земљишта треба да буде најмање од педесетогодишњих великих вода. На земљишту захваћеном ерозијом није дозвољена изградња објеката и извођење других грађевинских радова којима се нарушава површина земљишта и изазивају ерозивни процеси без претходно обезбеђене техничке документације којом се решава спречавање ерозије и у најкраћем року доводи земљиште и објекти у првобитно стање. У циљу коришћења енергетског водног потенцијала планирају се могући захвати на Топоничкој и Мокрањској реци, у складу са претходно прибављеним водним условима. Изградња бујичних преграда за заустављање наноса на свим водотоцима који пролазе кроз насеља једна је од активности у циљу заштите од вода, као и: израда Плана за проглашење ерозивних подручја у општинама Бела Паланка и Гаџин Хан, израда Плана одбране од поплава од бујичних вода у општини Бела Паланка, изградња линијских објеката за одбрану од поплава на Коритничкој и Топоничкој реци, кроз насеља, од педесетогодишњих великих вода, организација службе осматрања и обавештавања на већим водотоцима, ради благовременог обавештавања о опасностима од поплава и оспособљавање грађана за заштиту и спасавање од поплава, кроз личну и узајамну заштиту.
Како би се очувао квалитет површинских и подземних вода неопходна је изградња канализационе мреже и постројења за пречишћавање употребљених вода са секундарним третманом у насељима која имају више од 2000 ЕС (еквивалент становника). Где год је могуће треба груписати насеља за изградњу ППОВ. У мањим насељима, која није могуће укључити у групне системе за пречишћавање, одвођење употребљених вода вршиће се у водонепропусне септичке јаме са организованим пражњењем и одвожењем садржаја на за то планиране локације. Насеља која се планирају за заједничко постројење за пречишћавање отпадних вода су:
– Вргудинац и Ново Село на ППОВ у насељу Црнче (ван граница Плана);
– Бежиште, Горња и Доња Коритница, Дивљана, Мокра и Бела Паланка на ППОВ у Белој Паланци;
– Велики Вртоп на ППОВ у Малом Вртопу;
– Калетинац и Шебет на ППОВ у Овсињцу;
– Горњи Душник на ППОВ у Доњем Душнику; и
– Горња и Доња Студена на ППОВ у Чукљенику.
Остала насеља (Космовац, Топоница, Вета, Копривница, Јагличје, Чагровац, Ћелије, Миљковац, Сопотница, Мали и Велики Крчимир) предвиђена су за сопствена мала постројења или заједничке септичке јаме са организованим пражњењем. Упојне бунаре и водопропусне јаме треба строго забранити. Употребљене воде са фарми и домаћинстава која ће се бавити сточарством, прикупљаће се у осокама (бетонским јамама) из којих ће се преврело органско ђубре разносити на пољопривредне површине. Преливне воде из осока морају се уводити у канализацију. У противном се подвргавају пречишћавању.
Велики број природних водотокова кроз или у непосредној близини насеља у обухвату плана, омогућавају каналисање атмосферских вода са минималним трошковима. У складу са топографијом терена формираће се локални подсливови у оквиру којих треба градити канализациону мрежу за атмосферске воде са испустом у најближи водоток. техничким решењем омогућити пречишћавање загађеног дела атмосферских вода пре испуста у водоток.
Поред изградње групних односно појединачних постројења за пречишћавање отпадних вода неопходна је изградња главних колектора: (1) од насеља Горњи Душник до постојећег колектора у Доњем Душнику у дужини од око 1,1 km; (2) од насеља Шебет до планираног колектора „Калетинац” у дужини од око 1,9 km; (3) од насеља Калетинац до ППОВ (ван границе Плана) у дужини од око 2,8 m; (4) од насеља Вргудинац до планираног ППОВ у насељу Црнче(ван границе Плана) у дужини од око 10 km; (5) од насеља Ново Село до насеља Вргудинац у дужини од око 1,6 km; (6) од насеља Дивљана до ППОВ у Белој Паланци у дужини од око 3,2 km; (7) од насеља Мокра до насеља Дивљана у дужини од око 2,7 km; (8) од насеља Доња Коритница до насеља Мокра у дужини од око 3,3 km; (9) од насеља Горња Коритница до насеља Доња Коритница у дужини од око 1,8 km; (10) од насеља Бежиште до насеља Горња Коритница у дужини од око 3,5 km; (11) од насеља Горња Студена до планираног ППОВ у насељу Чукљеник (ван границе Плана) у дужини од око 4 km; (12) изградња секундарне канализационе мреже за употребљене воде у свим насељима; (13) изградња секундарне канализационе мреже за атмосферске воде у свим насељима.
4.3. ЕНЕРГЕТИКА И ЕНЕРГЕТСКА ИНФРАСТРУКТУРА
4.3.1. Електроенергетика
Основно планско упориште даљег развоја електроенергетског система јесте стварање оптималног решења сигурног, квалитетног и економичног снабдевања електричном енергијом свих потрошача у обухвату Просторног плана.
Снабдевање електричном енергијом и даље ће се вршити из наведених постојећих трафостаница 35/10 kV. Ове трафостанице ће се реконструисати и њихове снаге ће износити: 
	
– ТС 110/10 kV „Ниш 5 – Нишка Бања”, снаге 2 х 20 МVA;
– ТС 35/10 kV „Бела Паланка”, снаге 2 х 12,5 МVA;
– ТС 35/10 kV „Гаџин Хан”, снаге 2 х 8 МVA; и
– ТС 35/10 kV „Доњи Душник”, снаге 2 х 2,5 МVA.
На делу Беле Паланке изградиће се трафостаница 110/35/10 kV „Бела Паланка”, грађевински за снагу 2 х 20 MVA. Повезивање ове трафостанице у преносни систем „Електромрежа Србије” извршило би се двоструким водом 110 kV, по систему „улаз - излаз”, на далековод 110 kV ТС 400/220/110 kV „Ниш 2” – ТС110/35 kV„Пирот 2”. Од ове трафостанице изградити далеководе 35 kV до трафостаница: 35/10 kV „Бела Паланка” и 35/10 kV „Душник”.
За потребе обезбеђења електричне енергије за све кориснике у захвату плана извршиће се даља доградња и реконструкција постојеће електроенергетске мреже 10 kV (далеководи 10 kV и трафостанице 10/0,4 kV) и изградња нових извода 10 kV из трафостаница 35/10 kV до објеката или простора са посебним карактеристикама.
4.3.2. Гасификација и топлификација
Снабдевање североисточног подручја ПППН природним гасом планира се са главне мерно регулационе станице (ГМРС) „Бела Паланка”, планиране на магистралном гасоводу МГ-10 Ниш – Димитровград. Од ГМРС „Бела Паланка” дистрибутивна гасоводна мрежа на коју ће се прикључити потрошачи у насељима у захвату плана, пре свих Мокра, Дивљана, Доња Коритница и Горња Коритница. Такође, планира се прикључивање на гасоводну мрежу планираног спортско-рекреативног центра „Дивљана”. Планира се обезбеђивање енергетских потреба спортско – рекреативног центра „Дивљана” прикључком на гасоводну мрежу и реконструкција котларнице која је тренутно у лошем стању, чиме ће се смањити потрошња електричне енергије, лож уља и мазута, и смањити загађивање природне средине.
Кроз јужно и југозападно подручје захвата Плана планира се траса дистрибутивног гасовода. Овај гасовод је прикључен на МРС „Гаџин Хан”, и са њега ће се гасом напајати насеља која се налазе ван, као и унутар Плана. Насеља у захвату Плана која ће се прикључити на овај гасовод су Чагровац, Миљковац, Горњи Душник и Сопотница. 
	
Све трасе гасовода у захвату Плана налазе се ван прве, друге и треће зоне заштите, при чему се у мањем обиму налази непосредно уз границу треће зоне заштите. 
	
4.3.3. Обновљиви извори енергије
На основу података из „Катастра малих хидроелектрана на територији Републике Србије ван САП” из 1987. године, а који су за потребе ЈП ЗЕПС израдили „Енергопројект – Хидроинжињеринг” и Институт за водопривреду „Јарослав Черни” АД на подручју плана предвиђена је могућност изградње три мале хидроелектране и то:
– „Топоница”, број 153. у КМХЕ, са водозахватом на Топоничкој реци, са снагом од 130 kW, 
	
– „Драгуша”, број 154. у КМХЕ, са водозахватима на водотоцима Коњски дол и Ветанска река, са снагом од 100 kW, и 
	
– „Бела Паланка”, број 155. у КМХЕ, са водозахватом на Мокрањској (Коритничкој) реци, 660 kW. 
	
Ове мале хидроелектране су типа деривационе и проточне. 
Поред наведених потенцијалних локација за изградњу малих хидроелектрана могућа је изградња МХЕ и на другим локацијама у обухвату Просторног плана које задовољавају услове у складу са законима и прописима. 
	
Изградња ових хидроелектрана је условљена степеном и условима заштите простора у коме су исте лоциране, јер оне нису еколошки прихватљиве у деловима плана са режимом заштите I и II степена, а нарочито у деловима са режимом I степена.
Подаци из Катастра малих хидроелектрана често не одговарају у потпуности стварном стању на терену и не би их требало стриктно примењивати у данашњим условима без техно-економске и еколошке евалуације решења, као и расположивог потенцијала водотока. Након ревизије списка МХЕ добиће се прецизније локације и створити бољи предуслови за даљу реализацију ових пројеката.
Просечна годишња вредност дневне енергије сунчевог зрачења за територију која се налази у захвату плана износи од 4 до 4.2 kWh/m², а у југоисточним деловима плана и преко 4.2 kWh/m² (хоризонтална мерна површина), а вредности се крећу од 4.6 до 4.8 kWh/m², у југоисточним деловима плана и преко 4.8 kWh/m² за мерну површину под углом 30о према југу, тако да подручје плана спада у подручја повољна за експлоатацију енергије сунца. 
	
Потребно је урадити техноекономске анализе које ће показати исплативост инвестиција у овај вид обновљивих извора енергије у захвату Плана, као и најповољније локације за изградњу.
Коришћење ветра као алтернативног извора енергије условљено је пре свега снагом ветра на подручју обухваћеном границама Плана, али економској исплативости транспорта те енергије до потрошача. Поред овога, избору локације мора да претходи и низ методолошких активности, коришћење података хидрометеоролошке службе, теренска испитивања, постављање мерних торњева и друга истраживања. Као неопходан предуслов изградње ветроелектрана треба предвидети њихово прикључење на преносну мрежу одговарајућег капацитета. 
	
Неопходно је утврдити и еколошку прихватљивост ветрогенератора на појединим подручјима, пре свега због буке, као и њиховог утицаја на птице и остали живи свет (пре свега зато што IBA подручје захвата велики део површине Просторног плана). Изградња ветроелектрана дозвољена је искључиво ван граница СРП Сува планина.
Биомаса представља биоразградиви део производа и остатака у пољопривреди (биљне и животињске супстанце), отпада и остатака у шумарству, као и биоразградиви део градског и индустријског отпада. Подразумева се да ови отпаци не садрже штетне и опасне материје у себи.
Због трошкова транспорта биомасу на овом простору треба користити углавном у непосредној близини настанка ових сировина ради задовољавања енергетских потреба објеката пољопривредне производње.
Неадекватна изолованост стамбених и других објеката и лош квалитет уграђених материјала и грађевинске столарије утичу на неефикасну потрошњу топлотне, а самим тим и електричне енергије у објектима. Потребно је повећање енергетске ефикасности у секторима стамбене изградње, индустрије, саобраћаја и комуналних услуга.
Потребно је сагледати потрошњу енергије у свим аспектима на подручју Плана и предузети мере за већу енергетску ефикасност и мању потрошњу енергената. Као стимуланс, потребно је увести подстицајне мере за индустрију и становништво за примену мера енергетске ефикасности. 
	
Неопходно је доношење техничких прописа и стандарда везаних за економску ефикасност на регионалном и општинском нивоу. Потребно је обезбедити податке о тренутном стању, како би се могло кренути у дефинисање стратегија, решавање проблема и штедњу енергије, а база података би омогућила праћење напретка у свим областима.
4.4. ЕЛЕКТРОНСКЕ КОМУНИКАЦИЈЕ И ТЕЛЕКОМУНИКАЦИОНА ИНФРАСТРУКТУРА
Сходно дефинисаним циљевима у наредном периоду се планира изградња нових приступних чворова (комутационих степена) и изградња и реконструкција приступних мрежа.
За потребе комуницирања корисника у захвату плана телекомуникациона мрежа ће бити организована на следећи начин:
1. Насеља са кабловским приступним мрежама, која су дата у Табели 10.
Табела 10. Насеља са кабловским приступним мрежама 2021. године




Редни
број


MSAN


Насеља повезана на MSAN


POTS


АДСЛ


Капацитет приступне мреже




1.


„Чагровац”


Чагровац


192


64


250




2.


„Јагличје”


Јагличје


128


64


200




3.


„Копривница”


Копривница


192


64


200




4.


„Доњи Душник” – реконструкција


Доњи Душник, Горњи Душник


448


96


500




5.


„Миљковац”


Миљковац


128


64


200




6.


„Велики Вртоп” – реконструкција


Велики Вртоп, Шебет


192


64


250




7.


„Семче”


Семче, Мали Крчимир













8.


„Мокра”


Мокра


320


64


300




9.


„Дивљана”


Дивљана


128


64


200




10.


„Доња Коритница”


Доња Коритница, Горња Коритница


256


64


300




11.


„Доња Студена”


Доња Студена, Горња Студена


384


128


600




2. Насеља са бежичном приступном мрежом у ЦДМА технологији
Сва насеља код којих није економски исплативо градити кабловску приступну мрежу решаваће се бежичном приступном мрежом у ЦДМА технологији, са пријемом сигнала из базних станица ЦДМА технологије које су лоциране на локацијама које сигналом покривају наведена насеља.
У области мобилне телефоније планира се повећање густина базних станица предузећа за мобилне телекомуникације „Телеком Србија” – МТС; „Теленор” и „VIP Mobile” ради покривања целокупног подручја.
4.5. ПОШТАНСКИ САОБРАЋАЈ
Пошто на подручју Просторног плана не постоје објекти поштанске мреже и Јавно предузеће ПТТ саобраћаја „Србија” не планира отварање нових јединица, пружање поштанских услуга вршиће се и даље из пет јединица поштанске мреже које су лоциране у непосредном окружењу подручја Просторног плана у насељима: Гаџин Хан (18240), Доњи Душник (18242), Равна Дубрава (18246), Лички Ханови (18245) и Бела Паланка (18310). 
	
4.6. КОМУНАЛНА ИНФРАСТРУКТУРА
У области управљања отпадом на територији Просторног плана предвиђа се пре свега уклањање постојећих дивљих сметлишта поред путева и у насељима, чишћење водотокова од депонованог отпада и усмеравање укупних токова отпада ка регионалним центрима за управљање отпадом (Ниш и Пирот). Такође је неопходно спречити поновно настајање дивљих сметлишта на местима која су претходно очишћена. Да би се то постигло потребно је проширити систем организованог сакупљања отпада на сва насеља у обухвату Просторног плана. 
	
На делу територије Просторног плана који припада општини Гаџин Хан потребно је проширити систем сакупљања отпада на села која тренутно нису обухваћена, док је у селима која припадају општини Бела Паланка неопходно успоставити систем организованог сакупљања отпада. Организованим сакупљањем отпада треба обухватити и планиране туристичке локалитете на територији Просторног плана, односно организовати комуналну службу на туристичким локалитетима. Планови проширења обухвата организованог сакупљања отпадом дефинишу се у оквиру локалних планова управљања отпадом које доносе јединице локалне самоуправе.
Отпад са територије Просторног плана која припада општинама Гаџин Хан и Нишка Бања, усмераваће се ка регионалној депонији Ниш – Дољевац (микролокација „Келеш”)4, док ће се отпад са територије која припада општини Бела Паланка транспортовати на регионалну санитарну депонију у Пироту преко планиране трансфер станице у Белој Паланци5 (ван граница обухвата Просторног плана). 
	
Упоредо са успостављањем система сакупљања отпада на територији Просторног плана и усмеравањем отпада ка санитарним депонијама, неопходно је извршити затварање, чишћење и рекултивацију постојећих сметлишта ради привођења планираној намени. Јединице локалне самоуправе су обавезне да израде пројекте санације и рекултивације постојећих дивљих сметлишта до краја 2012. године.6 Затварање и санација сметлишта, према урађеним пројектима санације, требало би да се заврши у периоду од 2012-2013. године7 уз спроведено геолошко и хидротехничко истраживање и анализе квалитета површинских и подземних вода у близини некадашњих сметлишта. 
	
На територији Просторног плана треба успоставити систем примарне сепарације отпада постављањем контејнера за одвојено сакупљање отпада („зелених острва”) у насељима која се налазе ван граница Специјалног резервата природе, док се у насељима која се налазе у оквиру граница Специјалног резервата природе (Космовац, Калетинац, Сопотница, Горњи Душник, Ћелије, Јагличје, Копривница) предвиђа сакупљање отпада помоћу мобилних станица за сакупљање отпада. 
	
Такође је неопходно организовати селективно сакупљање отпада који се не може мешати са комуналним отпадом (опасан отпад из домаћинстава, кабасти отпад, грађевински шут, дотрајала возила, електронски отпад и сл.) у одређеним временским интервалима. Опасан отпад са територије Просторног плана усмераваће се на планирано регионално складиште опасног отпада на територији Нишавског округа. 
	
У погледу гробаља извршиће се проширивање постојећих гробаља или одређивање нових локација за сахрањивање тамо где не постоје услови за проширивање, у складу са режимима заштите Специјалног резервата природе и изворишта водоснабдевања. Гробља је неопходно уредити и комунално опремити и утврдити надлежност јавних комуналних предузећа у управљању и одржавању гробаља. 
	
До успостављања система организованог управљања отпадом животињског порекла за сахрањивање животиња користиће се сточна гробља/јаме на територији општина обухваћених Просторним планом. Локације сточних гробаља/јама биће дефинисане просторним плановима јединица локалне самоуправе, у складу са Правилником8 и режимима заштите Специјалног резервата природе и изворишта водоснабдевања.
Села у обухвату Просторног плана нису опремљена зеленим и сточним пијацама и ветеринарским станицама. Планом се предвиђа изградња мешовитих пијаца (зелених, млечних и робних) првенствено у планираним сеоским туристичким центрима: Космовац у општини Бела Паланка и Душник (на територији катастарских општина Горњи и Доњи Душник) у општини Гаџин Хан. Локације за пијаце морају бити утврђене у складу са режимима заштите Специјалног резервата природе и изворишта водоснабдевања.
У погледу ветеринарских услуга предвиђено је коришћење постојећих ветеринарских пунктова на територији Просторног плана (Бежиште, Горња Коритница, Мокра) и успостављање мобилне ветеринарске службе у складу са потребама становништва, а према постојећем моделу – (ветеринар обилази сеоска насеља или долази по позиву из најближе ветеринарске станице у Доњем Душнику, Белој Паланци и Јелашници).
–––––––––––––––
4 Локација дефинисана ППО Дољевац („Службени лист града Ниша”, број 16/11)
5 Нацрт РПП Топличког, Нишавског и Пиротског управног округа
6 Закон о управљању отпадом („Службени гласник РС”, бр. 36/09 и 88/10)
7 Стратегија управљања отпадом за период 2010 – 2019. године, април 2010. године
8 Правилник о начину нешкодљивог уклањања животињских лешева 
	и отпадака животињског порекла и о условима које морају да испуњавају 
	објекти и опрема за сабирање, нешкодљиво уклањање и утврђивање узрока 
	угинућа и превозна средства за транспорт животињских лешева и отпадака 
	животињског порекла („Службени лист СФРЈ”, број 53/89)
 
5. ЗАШТИТА ЖИВОТНЕ СРЕДИНЕ, ПРЕДЕЛА, ПРИРОДНИХ И НЕПОКРЕТНИХ КУЛТУРНИХ ДОБАРА
5.1. ЗАШТИТА ЖИВОТНЕ СРЕДИНЕ
Развој планског подручја засниваће се на очувању квалитета животне средине, на рационалној потрошњи природних и створених ресурса и обезбеђивању одрживог развоја подручја, пре свега поштовањем режима заштите специјалног резервата природе. 
	
Ниједан део подручја Просторног плана није у категорији загађене и деградиране животне средине, али се, по реализацији аутопута, у овој категорији може наћи планирани коридор аутопута. На подручју Просторног плана очекују се следеће четири категорије квалитета животне средине:
1. за подручје загађене и деградиране животне средине (коридор аутопута) морају се спровести мере спречавања даљег загађења, побољшања постојећег стања, смањење негативних утицаја загађивача; 
	
2. у подручјима угрожене животне средине (подручја државних путева II реда, железничка пруга која пролази северно од села Вргудинац и Новог Села, насеља која су распоређена махом у подножју и нижим деловима Суве планине, зоне ерозије) требало би спровести мере унапређења квалитета животне средине, адекватнији начин коришћења природних ресурса;
3. подручје квалитетне животне средине (шуме, шумско земљиште, ливаде и пашњаци који прекривају падине Суве планине) одликује се преовладавањем позитивних утицаја на живи свет; 
	
4. подручје веома квалитетне животне средине (обухвата прву зону заштите: подручје око Мосора, потез гребена Соколов камен – Трем – Смрдан и подручје око врха Дивна Горица и другу зону заштите: јужне падине Суве планине у деловима атара села Шебет, Мали Крчимир и Велики Крчимир) има релативно позитиван утицај на човека, квалитет живота и живи свет и морају се спроводити мере како би се тај позитиван утицај увећао и како би се елиминисали постојећи загађивачи и спречио настанак нових. 
	
Планска решења подразумевају спровођење одређених мера за очување квалитета и побољшања квалитета свих параметара животне средине: 
	
1) Заштита ваздуха
– ограничење емисије загађујућих материја из привредних постројења, саобраћаја и домаћинстава;
– увођење система за контролу и праћење квалитета ваздуха, као и упоређивање добијених вредности са устаљеним нормама;
– уређење саобраћајне инфраструктуре и постављање заштитног зеленила око саобраћајница са интензивним саобраћајем;
– коришћење алтернативних енергетских извора, сунчеве енергије, геотермалне енергије, енергије биомасе и отпада, еолске енергије;
– развој информационог система квалитета ваздуха за подручје Просторног плана преко Екобилтена и интернет презентација, са доступном базом података о актуелном стању квалитета ваздуха.
2) Заштита вода
– спровођење контроле квалитета вода на планском подручју;
– очување квалитета вода свих водотока на планском подручју;
– строга контрола постојећих извора загађења, спречавање спирања смећа у водотоке;
– примена Европске директиве о водама (2000/50ЕС) и Закона о водама;
– дефинисање и успостављање зона санитарне заштите изворишта за водоснабдевање;
– редовна контрола уже зоне заштите изворишта;
– контролисана употреба пестицида, хербицида и вештачких ђубрива на пољопривредном земљишту у широј зони заштите изворишта;
– спровођење прописа о транспорту опасних материја у зони изворишта.
3) Заштита земљишта
– праћење квалитета земљишта, праћење концентрације тешких метала и азота у земљишту;
– спречавање и успоравање процеса ерозије;
– спровођење принципа одрживе пољопривреде и контролисана употреба агрохемијских средстава у пољопривреди;
– рекултивација земљишта које је деградирано дивљим депонијама;
– пошумљавање и забрана неконтролисаног крчења шума;
– антиерозиони радови ради спречавања спирања земљишта;
– забрана пренамене пољопривредног земљишта у шумско, осим ако је земљиште VII или VIII класе;
– промоција одрживог коришћења земљишта.
4) Заштита биљног и животињског света
– поштовање прописа за заштићене биљне и животињске врсте;
– контролисана експлоатација лековитог биља;
– планско организовање лова, риболова и ловног туризма;
– планска сеча шума.
5) Заштита од удеса
– усклађивање прописа из области заштите од удеса, са прописима ЕУ;
– ревизија националних прописа о удесима у индустрији и транспорту;
– едукација свих оних који учествују у систему управљања ризиком.
У оквиру регионалне организације управљања комуналним отпадом, општина Гаџин Хан и Нишка Бања се усмеравају ка регионалном центру за који је носилац активности град Ниш, а општина Бела Паланка ка регионалном центру за који је носилац активности град Пирот. Отпад са територија општина Гаџин Хан и Нишка Бања директно ће се одвозити на регионалну депонију Ниш – Дољевац, док ће се отпад са територије која припада општини Бела Паланка транспортовати на регионалну санитарну депонију у Пироту преко планиране трансфер станице у Белој Паланци (ван граница обухвата Просторног плана). 
	
Регионални стратешки планови управљања отпадом Нишавског и Пиротског управног округа нису усвојени (за подручје Нишавског управног округа је израђен). Град Ниш и општине Бела Паланка и Гаџин Хан донеле су локалне планове управљања отпадом.
На подручју специјалног резервата природе посебно је забрањено складиштење, одлагање и бацање комуналног отпада и отпадних материјала свих врста, ван места одређених за ту намену, као и нерегулисано формирање мрциништа. Забрањено је формирање примарних и секундарних јаловина, пепелишта, депонија комуналног и другог отпада и вишкова земље са откопа на заштићеном подручју. 
	
5.2. ЗАШТИТА ПРИРОДНИХ ДОБАРА И ПРЕДЕЛА
Планско упориште заштите Специјалног резервата природе „Сува планина” заснива се на очувању и унапређивању укупних природних вредности, ресурса, очувању предеоних одлика, усклађеном развоју и хармонији човека и природе, као и његовом укључивању у ширу европску еколошку мрежу NATURA 2000. 
	
Истовремено, Сувa планинa се сагледава као једно од еколошки значајних подручја у оквиру националне еколошке мреже (Уредба о еколошкој мрежи („Службени гласник РС”, број 102/10)), које обухвата: подручје у поступку заштите СРП Сува планина; EMERALD подручје значајно са становишта примене Бернске конвенције у Србији; међународно значајно подручје за биљке (IPA) Сува планина; међународно и национално значајно подручје за птице (IBA) Сува планина; и одабрано подручје за дневне лептире (PBA) Сува планина. У складу са наведеном уредбом, у периоду од две године од њеног доношења, Завод за заштиту природе Србије у сарадњи са Републичким геодетским заводом, идентификоваће границе делова еколошке мреже, на државној карти у размери 1: 5000.
На подручју Специјалног резервата природе „Сува планина”, као континуалног природног добра у смислу заштите, одржавања, уређивања и развоја природног добра: 
	
(1) забрањује се: 
– изградња индустријских, инфраструктурних, хидротехничких и других објеката привредне делатности, чији рад и постојање могу изазвати неповољне промене квалитета земљишта, вода, ваздуха, живог света, лепоте предела, културних добара и њихове околине, осим оних који су већ у изградњи; 
	
– промена намена површина, а посебно пољопривредних површина изузев промена које проистичу из планских докумената; 
	
– изградња викенд-објеката;
– изградња стамбених, економских помоћних објеката пољопривредних домаћинстава изван постојећих грађевинских подручја;
– површинска експлоатација минералних и неминералних сировина; 
– формирање примарних и секундарних јаловина, пепелишта, депонија комуналног и другог отпада и вишкова земље са откопа на заштићеном подручју; 
	
– вршење било каквих радова на просторима који су означени као геонаслеђе уколико они нису у функцији њиховог уређења; 
	
– узимање фосилоносних материјала са геолошких профила, изузев у научне сврхе; 
	
– преоравање земљишта, крчење шума и обављање других радњи на местима и на начин који могу изазвати процесе јаке и ексцезивне водне ерозије и неповољне промене предела; 
	
– складиштење, одлагање и бацање комуналног отпада и отпадних материјала свих врста ван места одређених за ту намену, као и нерегулисано формирање мрциништа; 
	
– руковање отровним хемијским материјама, нафтним дериватима и другим опасним материјама на отвореном простору; 
	
– просецање било које нове јавне саобраћајнице, уколико није утврђена важећим просторним или урбанистичким планом, или гранским основама које су усаглашене са режимима и мерама заштите подручја; 
	
– неконтролисано сакупљање и стављање у промет врста чији се промет и коришћење контролишу; 
	
– неконтролисани лов; 
– сакупљање, оштећивање и уништавање појединачних примерака дивљих заштићених и угрожених врста биљака и животиња заштићених као природне реткости, као и њихових станишта; 
	
– крчење шума и чиста сеча у природним састојинама, осим у случајевима унапређења постојећег стања шума; 
	
– кресање лисника и прекомерно коришћење дрвне масе у односу на циљеве и принципе газдовања шумама; 
	
– насељавање врста животиња страних за природни живи свет овог подручја, у слободном простору; 
	
– разградња и други видови уништавања објеката који по архитектонско-грађевинским одликама и времену настанка и намени представљају споменике народног градитељства; 
	
– обављање било каквих радова на непокретним културним добрима и добрима под претходном заштитом без претходно прибављених услова и сагласности надлежне службе за заштиту споменика културе; 
	
(2) дозвољава се:
– за пољопривредну делатност: развијање пољопривредне производње која неће стварати нежељене утицаје на животну средину у зони II и III режима заштите, а првенствено се мисли на сточарство које би било строго контролисано и оптимизирано у односу на оптерећење животне средине; одржива производња здравих и квалитетних намирница; очување биолошке разноврсности у датом агроекосистему; дугорочна заштита и одржавање плодности земљишта, користећи се превентивним агротехничким мерама; употреба одговарајуће технологије у циљу добијања здравих и квалитетних производа, у складу са биолошким законима у постојећем агроекосистему; контролисана комерцијализација и интезивирање пољопривредне производње, строго у складу са критеријумима и захтевима еколошко-просторне заштите; коришћење природних, пашњачких и ливадских површина за испашу и косидбу;
– за послове шумарства: унапређење стања високих шума кроз правилну примену природне обнове и благовремено и планско извођење мера неге и обнове шума, уз одговарајуће повећање дрвне залихе по ha, као и текућег запреминског прираста; пошумљавање аутохтоним врстама; интензивна конверзија постојећих састојина у изданачким шумама и њихово превођење у високи узгојни облик. На местима где је то могуће треба ићи пре свега на реституцију, док супституцију врста треба избегавати, уз што чешће коришћење аутохтоних врста са овог подручја; 
	
– за ловство: усаглашавање ловне активности са важећим прописима; подизање хранилишта, депоновањем остатака угинулих или одстрељених ловних животиња или довођењем отпадака са кланица из околних места (Нишка бања, Гаџин Хан, Бела Паланка и Бабушница); успостављање ловостаја у дужем временском периоду од законом предвиђеног за одређене врсте (зец и дивља мачка).
За геолошке послове: извођење истражних геолошких радова којима се не утиче на промену морфологије природног добра или његових делова или оних делова за које се утврди да немају штетних последица по поједине врсте или станишта распрострањених биљних и животињских врста; истражни радови ради утврђивања карактеристика и распрострањености рудних лежишта уз претходно прибављене услове заштите природе; контролисано коришћење неметаличних сировина – везаних, полувезаних и невезаних стена, и камених агрегата, под посебним условима и то првенствено за потребе стараоца и локалног становништва у циљу афирмације традиционалних делатности (кречарење) уколико локалитет са којег се сировина узима не представља геонаслеђе или поседује друге природне вредности. За добијање потребне енергије при кречарењу, као енергент може се користити искључиво дрво, са за то одређене локације (III степен и ван СРП); дозвољава се, изузетно подземна експлоатација минералних сировина у ободним деловима заштићеног подручја (III степен), искључиво за сировине за које се утврди да се по квалитету издвајају и да појаве и лежишта сировина сличних особина нису детерминисана у другим деловима Републике, под посебним условима Завода за заштиту природе Србије; извођење радова на обележавању уређењу и презентацији објеката геонаслеђа.
На подручју Специјалног резервата природе Сува планина, установљавају се режими заштите I, II и III степена (Табела 6.). 
	
Режим заштите I степена
На подручју Специјалног резервата природе Сува планина, у режиму заштите I степена површине 954, 25 ha (4,47%), забрањује се коришћење природних богатстава и искључују сви други облици коришћења простора и активности изузев: 
	
– оних које би спречиле деградацију и нестанак развијених екосистема;
– научних истраживања, контролисане едукације и ограниченог коришћења постојећих службених путева.
Зона режима заштите I степена на подручју специјалног резервата природе састоји се из три засебне целине, „Мосор”, „Соколов камен – Трем – Смрдан” и „Дивна горица”. На простору под режимом заштите I степена као посебно значајне, природне вредности истичу се:
– најнижа доња граница алпске флоре и вегетације у Србији, на око 1400 mнв, са карактеристичним врстама Dryas octopetala, Androsace villosa, Gentiana verna и друге; 
	
– шума Српске смрчеве шуме – Picetum excelsae serbicum Greb., која ce овде простире на надморској висини од 1650–1800 mнв; 
	
– шума кривуља – Pinetum mugi, која се овде простире на надморској висини од 1400–1800 mнв; 
	
– међу фауном птица бела кања, сури орао, орао змијар, риђи мишар, краткопрсти кобац, сиви соко; 
	
– од 25 врста фауне сисара, посебно се истичу снежна волухарица, велики сиви пух, дивља мачка.
Режим заштите II степена
У режиму заштите II степена, површине 2041,75 ha (9,56%), утврђује се ограничено и строго контролисано коришћење природних богатстава док се активности у простору могу вршити у мери која омогућава унапређење стања и презентацију природног добра без последица по његове примарне вредности. На подручју режима заштите II степена, осим забрана дефинисаних за цело заштићено подручје забрањује се:
– просецање нових путева, осим за потребе брдско-планинских насеобина;
– експлоатација минералних сировина, укључујући и привремена позајмишта;
– каптирање извора, укључујући и регулацију водотока;
– преоравање природних ливада и пашњака;
– садња, засејавање и насељавање врста биљака страних за природни живи свет овог подручја, осим за потребе спречавања ерозије и клизишта; 
	
– узнемиравање птица у репродуктивном периоду; 
– сакупљање и коришћење свих заштићених дивљих биљних и животињских врста; 
	
– лов, осим за потребе одржавања здравственог стања и бројности популација дивљачи и планских активности лова предвиђених ловним основама у постојећим ловиштима;
– извођење радова на сечи шумског комплекса осим узгојно-санитарних радова.
Зона режима заштите II степена на подручју Специјалног резервата природе Сува планина састоји се из две засебне целине Валожје и Рубовац – Церје (Ребрине). Као посебно значајне, природне вредности на простору под режимом заштите II степена издвајају се:
– високопланински (нивациони) крас Валожја који обухвата и део нивационог краса североисточно од литице (1683 m), Сува планина, и представља геонаслеђе балканског нивоа вредности; 
	
– на подручју Валожја карактеристична високопланинска пашњачка вегетација у којој је забележен већи број ендемичних, ретких и угрожених биљних врста: Scutellaria alpina, Linum extraaxillare (карпатски лан), Lilium јапкае (Јанкеов љиљан), Gentiana lutea (жута линцура), Hypericum linarioides (усколисни кантарион) и друге. За већину ових врста Сува планина представља једини познати локалитет у флори Србије; 
	
– шума предпланинске букове шуме – Piceto fagetum subalpinum Jov., која ce овде простире на надморској висини од 1400–1700 mнв;
– међу фауном птица ушата шева (Eremophila alpestris), планински попић (Prunella collaris), дрозд камењар (Monticola saxatilis), бонелијев звиждак (Phylloscopus bonelli), мала мухарица (Ficedula parva), пузгавац (Tichodroma muraria), жутокљуна галица (Pyrrhocorax graculus).
Режим заштите III степена
Зона заштите III степена површине 18 358 ha (85,97%) дефинисана je границама које истовремено представљају и границе Специјалног резервата природе Сува планина, изузимајући зоне заштите I и II степена. На подручју режима заштите Ш степена прописују се забране које се односе на целокупно подручје Специјалног резервата природе. 
	
У режиму III степена заштите природе дозвољава се:
– изградња објеката који су у функцији презентације природног добра: визиторски центар, улазни пункт, образовни пункт;
– изградња саобраћајне и друге инфраструктуре предвиђене Просторним планом;
– изградња и уређење у оквиру грађевинских подручја туристичких локалитета: Скијалишта Бојанине воде, Влашке пољане, Спортско-рекреативног центра Дивљана, туристичког комплекса у КО Горњи Душник;
– изградња стамбених и пратећих објеката у оквиру грађевинских подручја сеоских насеља под условима из поглавља 4.2.4. Правила грађења на грађевинском земљишту – А) Правила грађења стамбених објеката; 
	
– изградња смештајних објеката у руралном туризму у оквиру грађевинских подручја свих насеља на подручју III зоне заштите, под условима из поглавља 4.2.4. Правила грађења на грађевинском земљишту – В) Правила грађења објеката руралног туризма;
– изградња објеката у функцији привреде у оквиру грађевинског подручја насеља Горњи Душник, под условима из поглавља 4.2.4. Правила грађења на грађевинском земљишту – Г) Правила грађења привредних објеката;
– изградња енергетских објеката из обновљивих извора енергије под условима из поглавља 4.3. Правила уређења и изградње за инфраструктурне системе и објекте – 4.3.3. Енергетска инфраструктура.
Имајући у виду да је подручје Суве планине, према класификацији IUCN сврстано у IV категорију, односно подручје управљања стаништем/врстама у природи, управљање заштићеним природним добром вршиће се са циљем:
– очувања услова у станишту неопходних за заштиту значајних врста, група врста, биотичких заједница или физичких облика који захтевају одређену манипулацију од стране човека за спровођење оптималног управљања;
– да се омогуће научна истраживања и праћење стања у животној средини као примарне активности, упоредо са усаглашеним управљањем природним ресурсима;
– да се издвоје подручја за образовање јавности и разумевање особина тих станишта и за активности у оквиру управљања природним подручјем;
– да се елиминише и спречи даља експлоатација или активности које су у супротности са заштитом; и
– да се обезбеди добробит локалном становништву унутар заштићеног подручја у складу са циљевима управљања.
На планском подручју евидентирана су и стара стабла и стабла – записи, која се предлажу за заштиту као споменици природе, и то:
– храст (Quercus cem‘s) у КО Дивљана, општина Бела Паланка;
– клен (Acer campestre) у КО Јагличје, општина Гаџин Хан.
Основна концепција заштите предела огледа се у очувању карактера, структуре и разноврсности предела и обезбеђењу несметаног функционисања природних појава и процеса у природним пределима, као и унапређењу, уређењу и заштити културног и руралног предела.
Услед девастирајућих и деградирајућих активности у шумарству, ловству, експлоатацији минералних сировина и пољопривредној производњи, ревитализација, рекултивација и обнова предела, представљаће приоритет на планском подручју.
Основни критеријуми за одрживи развој и уређење предела и очувања идентитета природних и културних вредности су:
– задржавање постојеће структуре и функционалне повезаности станишта;
– примењивање мера за умањење штетних утицаја у случајевима када није могуће избећи негативне утицаје;
– спровођење мера за унапређење, заштиту и очување свих предела на територији Просторног плана.
5.3. ЗАШТИТА НЕПОКРЕТНИХ КУЛТУРНИХ ДОБАРА
Основно планско упориште у области заштите непокретних културних добара јесте њихова интегративна заштита, ревитализација и адекватна презентација у оквиру комплексног уређења и презентације уз пуну афирмацију њихових споменичких вредности. Унапређење стања заштите, презентације и туристичке привлачности вршиће се интеграцијом са заштитом природе, заштитом околине од значаја за адекватан доживљај и презентацију непокретног културног добра и повезивањем презентације сродних садржаја регионалним и локалним „стазама културе”. 
	
Заштита непокретних културних добара вршиће се на основу одредаба овог просторног плана, услова надлежних установа заштите и на основу прописаних мера и услова чувања, коришћења и одржавања из акта о утврђивању непокретног културног добра. Непокретна културна добра и непокретности које уживају претходну заштиту користиће се у изворној или адекватној намени на начин која неће угрозити њихов интегритет и споменичка својства. Забрањује се рушење, раскопавање, преправљање, презиђивање, адаптација, или извођење било каквих радова који могу променити изглед и својства непокретног културног добра и евидентиране непокретности, без претходно прибављених посебних услова и сагласности надлежног завода за заштиту споменика културе. Власник, корисник, или други субјект који по било ком основу располаже непокретним културним добром, или добром под претходном заштитом дужан је да га чува и одржава на начин који неће угрозити његова споменичка својства или довести до оштећења или уништења добра. До окончања процедуре утврђивања, за све евидентиране непокретности важиће општи услови заштите и коришћења као и за непокретна културна добра.
Непокретна културна добра и евидентиране непокретности штите се заједно са простором од утицаја на њихов изглед, истраживање, заштиту и коришћење. Приликом извођења било каквих радова у радијусу њихове визуелне перцепције потребно је очувати просторно-амбијентални склад изграђених објеката и околног амбијента, забрањена је некомплементарна изградња, а евентуално увођење нових садржаја могуће је само у оквиру примарне функције.
Заштићена околина непокретног културног добра је простор око тог добра од значаја за његову заштиту и адекватну презентацију који ужива заштиту као и непокретно културно добро.
Заштићена околина је дефинисана само за цркву Св. Илије у Јагличју (катастарске парцеле бр. 1112 и 1115 КО Јагличје), док се до утврђивања њеног обухвата за манастир Св. Великомученика Димитрија и до окончања процеса утврђивања за непокретно културно добро за манастир Успенија Св. Богородице, предлаже планерска, прелиминарна заштићена околина представљена на рефералној карти 3 (за манастир Св. Великомученика Димитрија она обухвата катастарске парцеле број: 9654, 9655, 9656, 9657, 9658, 9689, 9660, 9661, 9662, 9664, 9663, 9665, 9666, 9667, 9668, 9669, 9670, 9671, 9672, 9673, 9674, 9675, 9676, 9677, 9678, 9679, 9680, 9681, 9682, 9683, 9684, 9685, 9686, 9687, 9688, 9689, 9690, 9691, 9692, 9693, 9694, 9695, 7805/2, 7821, 7822, 7823, 7826, 7825, 7824, 6989, део 9973, 7824, 7825, 7826, 7827, 7828, 7829, 7830, 7831, 7832, 7833, 7834, 7835, 7836, 7837, 7838, 7839, 7843, 7844, 9609, 9610 и део 9976, све из КО Мокра, док за манастир Успенија св. Богородице она обухвата катастарске парцеле број: 9246, 9247, 9248, 9249, 9250, 9251, 9252, 9253, 9254, 9255, 9256, 9257, 9258, 9261, 10002, 10003, 10004, 10006, 10007 и део 10697, све из КО Вета). До дефинисања обухвата заштићене околине за цркву Св. Вазнесења у Великом Крчимиру и окончања поступка утврђивања за непокретна културна добра осталих евидентираних непокретности, заштићеном околином ће се сматрати катастарске парцеле које се граниче или се налазе у непосредној околини парцеле на којој се налазе непокретно културно добро или евидентирана непокретност, по потреби.
У заштићеној околини забрањују се активности које могу на било који начин да поремете перцепцију или угрозе својства непокретног културног добра или евидентиране непокретности. Могуће је уређење простора у функцији истраживања, заштите и презентације непокретног културног добра у складу са одредбама овог Просторног плана и условима надлежних служби заштите.
Ради потпунијег увида у стање градитељске баштине планског подручја, Завод за заштиту споменика културе Ниш извршиће рекогносцирање планског подручја, а израдом студије са валоризацијом споменичких вредности, уз усаглашавање са обрађивачем плана, дефинисаће се границе заштите и заштићене околине и припремити акти о утврђивању са условима, мерама и обухватом заштите и заштићене околине за сва добра под претходном заштитом.
Носиоци права, обавеза и одговорности у погледу коришћења, управљања и располагања непокретним културним добром и друга лица која по било ком правном основу држе непокретно културно добро, дужни су да га чувају, одржавају и спроводе утврђене мере заштите, да неодложно обавештавају надлежни орган заштите о правним и физичким променама насталим у вези са културним добром, дозволе научна и стручна истраживања, техничка и друга снимања, извођење мера техничке заштите, као и да обезбеде доступност културног добра јавности. На нивоу општег третмана непокретних културних добара неопходно је спровођење следећих планских мера:
1. континуално истраживање, обнова и заштита непокретних културних добара;
2. утврђивaње граница заштићене околине за сва непокретна културна добра;
3. доношење урбанистичких планова заснованих на начелима интегративне конзервације за амбијенталне целине;
4. интегрисање непокретних културних добара у туристичку понуду;
5. формирање тематских „путева културе” у оквиру организоване туристичке презентације непокретних културних добара;
6. забрана уништавања и извођења радова који могу довести до промене изгледа, својства или намене непокретних културних добара и непокретности које уживају претходну заштиту без услова и сагласности надлежних служби заштите;
7. конкретне услове чувања, коришћења и одржавања као и услове за предузимање конкретних мера заштите за свако непокретно културно добро и евидентирану непокретност утврђује надлежни завод за заштиту споменика културе;
8. заштићена околина непокретних културних добара и непокретности које уживају претходну заштиту има исти третман као и заштићена непокретна културна добра;
9. непокретна културна добра и непокретности које уживају претходну заштиту користе се у изворној или одговарајућој намени, на начин који ће у највећој могућој мери истицати њихове вредности и који неће ни у чему угрозити њихова споменичка својства;
10. забрана изградње и постављања објеката трајног или привременог карактера који својим изгледом, габаритом, карактером или наменом могу да компромитују споменичка својства непокретног културног добра и евидентиране непокретности или да деградирају изграђене и природне елементе њихове заштићене околине.
Сакрални споменици – штитиће се, реконструисати и обнављати заједно са широм околином у изворној намени доношењем урбанистичких планова који неће делити њихове амбијенталне целине. У оквиру тих целина могуће је увођење садржаја директно везаних за примарну намену као што су конаци, манастирске трпезе, мануфактуре и сл. у складу са потребама манастирске заједнице и условима надлежних служби заштите. Манастир св. Великомученика Димитрија и манастир Успења св. Богородице, чуваће се и презентовати у оквиру шире предеоне целине у оквиру које се одвијао монашки живот (манастирска економија са припадајућим објектима, обрадиве површине и природно окружење) ради адекватне перцепције њихових естетских, културно-историјских и духовних вредности. Појединачни сакрални објекти ће се чувати у изворној намени уз могућност реконструкције, адаптације инфраструктурног опремања према савременим потребама.
Археолошки локалитети – након завршених истраживачких радова неопходно је конзервирати археолошке налазе и презентовати „in situ”, појединачно, или групно на просторима веће концентрације налазишта, уз обезбеђење, обележавање и уређење приступа и непосредне околине налазишта. Радове у непосредној близини археолошких локалитета спроводити уз повећане мере опреза и конзерваторски надзор, а у случају да се открију ствари и творевине које уживају претходну заштиту, без одлагања прекинути радове, предузети мере да се налаз не уништи, не оштети и да се сачува на месту и положају на коме је откривен и обавестити Завод за заштиту споменика културе у Нишу. Забрањује се уништавање, прекопавање и заоравање археолошких локалитета као и извођење земљаних радова на дубини већој од 30 cm, изградње свих врста објеката и инфраструктуре, неовлашћено ископавање, одношењa камена и земље и прикупљањa покретног археолошког материјала без сагласности надлежне установе заштите, претходних археолошких истраживања и адекватне презентације налаза.
Објекти народног градитељства – предвиђа се конзерваторско-рестаураторски третман за објекте традиционалне руралне архитектуре и сеоска насеља која су задржала изворну матрицу и традиционалну архитектуру (Сопотница, Горњи Душник, Калетинац, Горња Студена, Доња Студена, Дивљана и Космовац). Заштита ће се вршити формирањем етно паркова у којима ће се рестаурирати, реконструисати и презентовати традиционална архитектура и начин живота карактеристични за подручје. Ови простори захтевају доследност у очувању амбијента, односа између изграђеног и слободног простора и карактеристичне грађевинске структуре, па ће се примењивати типолошка реконструкција кућа уз комунално опремање у складу са потребама савременог живота. Уређење насеља ће се усмеравати на ревитализацију постојећих делова и објеката, а евентуално ширење грађевинског подручја планирати на начин који ће наставити постојећу матрицу и карактеристичну слику насеља. Режим заштите допушта мање доградње и корекције формом, структуром, габаритом, просторним склопом и архитектонским обликовањем прилагођене наслеђеној структури тако да се не наруше карактеристике амбијента и специфичност простора. Не дозвољава се измена структуре и типологије постојећих објеката нити спајање у веће просторне склопове. Обликовање фасаде, одабир грађевинског материјала и боја, кровни покривач, архитектонски детаљи и сл. треба да су у складу са амбијентом и да доприносе очувању визуелног идентитета и унапређењу естетских вредности простора.
Историјски споменици – споменици и спомен обележја посвећени значајним догађајима и личностима, као и зграде и места у природи везани за значајне историјске догађаје од значаја за разумевање националне историје и историје других народа на планском подручју уживају заштиту на основу Закона о културним добрима. Радови на одржавању и евентуалној дислокацији споменика могући су у складу са условима Завода за заштиту споменика културе у Нишу.
6. ОРГАНИЗАЦИЈА ПРОСТОРА ОД ИНТЕРЕСА ЗА ОДБРАНУ ЗЕМЉЕ И ЗАШТИТУ ОД ЕЛЕМЕНТАРНИХ НЕПОГОДА
За потребе заштите од ратних разарања вршиће се изградња заштитних објеката (склоништа). Склањање становништва вршиће се у заштитним објектима, подрумским просторијама и рововским заклонима, који се, у складу са законом, граде у случају непосредне ратне опасности. У случају ратних разарања електроснабдевање насеља вршиће се прстенастим разводима и изградњом мањих система који независно функционишу у посебним и ратним условима, а за снабдевање водом за пиће користиће се алтернативни извори снабдевања (бунари, извори и сл.). Обезбедиће се алтернативни саобраћајни правци за евакуацију и спасавање. 
	
За заштиту од агресивног дејства бујичастих потока и река вршиће се изградња каскада, кинета, скраћивање меандра, пошумљавање и стабилизација земљишта. Појава рушевних обала услед флувијалне ерозије, санираће се помоћу обалоутврда од каменог набачаја или применом биотехничких мера заштите. Кључни инфраструктурни објекат на подручју Просторног плана је акумулационо језеро „Дивљана” на Коритничкој реци, чија је намена задржавање наноса и заштитa од великих вода Коритничке реке. Брана је насута, хомогена, висине 10,8 m, дужине по круни 125 m, са укупном запремином воде у акумулацији на коти максималног успора од 310 000 m3. 
	
Мере заштите од пожара у шумским зонама и комплексима подразумевају пресецање противпожарним путевима, појасевима и просекама које ће онемогућити просторно ширење пожара и на тај начин смањити штетне последице. Подизаће се мешовите састојине, биолошке противпожарне пруге, посебно у чистим четинарским шумама. 
	
Мере заштите од пожара у насељима подразумевају формирање саобраћајне мреже која ће обезбедити максималну приступачност деловима насеља и објектима који су најугроженији од пожара, као и формирање безбедносних појасева између објеката, којима се спречава ширење пожара. Неопходно је да, у близини осетљивих зона и објеката, водоводна мрежа буде димензионисана за евентуална гашења пожара и опремљена уличним хидрантима и прикључцима за воду. Треба се опредељивати за материјале који имају већи степен ватроотпорности.
У сеизмолошком погледу за територију Просторног плана у целини се може рећи да спада у ред трусних области на подручју Србије. Сви ободни делови планине, као и сам планински масив на сеизмолошкој карти хазарда региона Суве планине (РСЗ 2010. године) за повратни период од 500 година налазе се у зони VIIIº MCS скале.
Заштита од земљотреса вршиће се избором локација за изградњу и усклађивањем са сеизмогеолошким особинама терена, као и поштовањем техничких норми о изградњи објеката (асеизмичка изградња).
7. НАМЕНА ПРОСТОРА И БИЛАНС ПОВРШИНА ПОСЕБНЕ НАМЕНЕ
Промене у билансу коришћење простора на подручју Просторног плана (површине 31860 ha) у периоду 2011-2021. године имају следећу структуру (Табела 11):
– пољопривредно земљиште смањиће се за 1527 ha (10%, односно 4,79% у односу на површину Просторног плана);
– шуме и шумско земљиште повећаће се за 1243 ha (8%, односно 3,9% у односу на површину Просторног плана);
– грађевинско земљиште повећаће се за око 300 ha (32%, односно 0,9% у односу на површину Просторног плана);
– водно и остало земљиште остаће и даље 182 ha.
Грађевинско земљиште повећаће се за око са 912 ha на око 1200ha (повећање око 300 ha) и износиће 3,7% укупне површине Просторног плана. Повећање површине грађевинског земљишта дешава се на рачун изградње туристичких локалитета, незнатно за повећање грађевинског подручја насеља, као и изградње саобраћајне и друге инфраструктуре.
До установљења заштићених подручја Специјалног резервата природе Сува планина, према одредбама Закона о заштити природе, предлаже се планска резервација простора за посебну намену заштићених подручја Специјалног резервата природе Сува планина: у режиму заштите III степена на оквирној површини 18358 ha (57,62 % површине Просторног плана), у режиму заштите II степена 2041,75 ha (око 6,41% површине Просторног плана), а у режиму заштите I степена око 954,25 ha, (око 3% површине Просторног плана). 
	
Подручја са широм зоном заштите изворишта заузимају око 1055ha, а прелиминарна заштићена околина манастира површину око 111 ha. 
	
Просторним планом приказана је основна намена простора, којом су оквирно одређене целине основних категорија земљишта (реферална карта 1), и које се могу кориговати и детаљније одредити кроз израду просторних планова јединица локалне самоуправе.
 


 
IV. ПРАВИЛА УПОТРЕБЕ ЗЕМЉИШТА, ПРАВИЛА УРЕЂЕЊА И ПРАВИЛА ГРАЂЕЊА
1. ПРАВИЛА УРЕЂЕЊА И ОРГАНИЗАЦИЈЕ ЗЕМЉИШТА (СА ЗОНАМА ЗАШТИТЕ)
1.1. ЦЕЛИНЕ И ЗОНЕ ПОСЕБНЕ НАМЕНЕ ОДРЕЂЕНЕ ПЛАНСКИМ ДОКУМЕНТОМ
Зоне посебне намене одређене Просторним планом су:
– Зона режима заштите I степена;
– Зона режима заштите II степена;
– Зона режима заштите III степена.
Правила уређења дата су за основне категорије земљишта: пољопривредно, шумско, водно и грађевинско земљиште, у односу на зоне посебне намене. 
	
1.1.1. Правила уређења на пољопривредном земљишту
На пољопривредном земљишту, на подручју Специјалног резервата природе Сува планина, забрањује се: 
	
– промена намена пољопривредних површина, изузев промена које проистичу из планских докумената; 
	
– вршење било каквих пољопривредних радова на просторима који су означени као геонаслеђе уколико они нису у функцији њиховог уређења; 
	
– преоравање земљишта и обављање других пољопривредних радњи на местима и на начин који могу изазвати процесе јаке и ексцезивне водне ерозије и неповољне промене предела. 
	
На подручју са режимом заштите I степена забрањује се извођење било каквих пољопривредних радова.
На подручју режима заштите П степена, осим забрана дефинисаних за цело заштићено подручје забрањује се:
– преоравање природних ливада и пашњака; 
– садња, засејавање и насељавање врста биљака страних за природни живи свет планираног подручја, осим за потребе спречавања ерозије и клизишта и 
	
– сакупљање и коришћење плодова свих заштићених биљних врста.
На подручју режима заштите Ш степена прописују се забране које се односе на цело заштићено подручје. За извођење послова везаних за пољопривредну делатност дозвољава се: 
	
– развијање пољопривредне производње која неће стварати нежељене утицаје на животну средину, а пре свега сточарство које би било строго контролисано и оптимизирано у односу на оптерећење животне средине; 
	
– одржива производња здравих и квалитетних намирница; 
– очување биолошке разноврсности у датом агроекосистему; 
– дугорочна заштита и одржавање плодности земљишта, користећи се превентивним агротехничким мерама; 
	
– употреба одговарајуће технологије у циљу добијања здравих и квалитетних производа, у складу са биолошким законима у постојећем агроекосистему;
– контролисана комерцијализација и интезивирање пољопривредне производње, строго у складу са критеријумима и захтевима еколошко-просторне заштите.
1.1.2. Правила уређења на шумском земљишту
На шумском земљишту, на подручју Специјалног резервата природе Сува планина, забрањује се: 
	
– крчење шума на начин који могу изазвати процесе јаке и ексцезивне водне ерозије и неповољне промене предела;
– крчење шума и чиста сеча у природним састојинама, осим у случајевима унапређења постојећег стања шума; 
	
– кресање лисника и прекомерно коришћење дрвне масе у односу на циљеве и принципе газдовања шумама. 
	
На подручју са режимом заштите I степена забрањује се извођење било каквих радова на шумском земљишту, коришћење природних богатстава и искључују сви други облици коришћења простора и активности, изузев оних који би спречили деградацију и нестанак развијених екосистема. 
	
Планински пашњаци у зони I степена заштите (традиционалне пашњачке површине изнад горње границе шуме), предвиђени су претежно за општекорисне функције у погледу заштите тла, очувања укупног пејзажно амбијенталног лика простора, заштите флоре и фауне, заштите природних вредности.
На подручју режима заштите П степена, осим забрана дефинисаних за цело заштићено подручје забрањује се извођење радова на сечи шумског комплекса, осим узгојно-санитарних радова. Вршиће се унапређивање, заштита, уређивање и коришћење у режиму заштићене шуме посебне намене и режиму заштићених планинских пашњака. Планински пашњаци су једним делом предвиђени за спорт и рекреацију и за излетничко-планинарске стазе. Ови пашњаци су у категорији природних планинских пашњака, што значи да на њима нису предвиђене мелиорације (сем у случају затрављивања мањих површина голети и шумских просека за стазе, без разоравања, уз ђубрење стајњаком и уз коришћење аутохтоних травних састојина). 
	
На подручју режима заштите Ш степена прописују се забране које се односе на цело заштићено подручје. У смислу заштите, одржавања, уређивања и развоја природног добра, за извођење послова везаних за послове шумарства дозвољава се: 
	
– унапређење стања високих шума кроз правилну примену природне обнове и благовремено и планско извођење мера неге и обнове шума, уз одговарајуће повећање дрвне залихе по ha, као и текућег запреминског прираста;
– пошумљавање аутохтоним врстама;
– интензивна конверзија постојећих састојина у изданачким шумама и њихово превођење у високи узгојни облик. На местима где је то могуће треба ићи пре свега на реституцију, док супституцију врста треба избегавати, уз што чешће коришћење аутохтоних врста са овог подручја.
Режим шума посебне намене у зони III степена заштите односи се на све шуме у тој зони, са предношћу општекорисних над производним функцијама. Заштићена шума посебне намене, као специфична категорија шуме, предвиђена је претежно за општекорисне функције у погледу заштите природе, заштита тла, очувања пејзажно-амбијенталног лика простора, заштите флоре и фауне у ширем смислу, као и заштите вода, заштите, истраживања и презентације природе и природних вредности, рекреације и спорта. Овакав тип шуме подразумева типолошко газдовање са циљем узгоја квалитетне шуме и лечења оболелих врста, уз остваривање споредних економских ефеката кроз неопходну сечу у функцији узгоја. У оквиру ове шуме предвиђен је и узгој дивљачи чији режим се уклапа у остале режиме ове природне средине (са неопходним службеним садржајима у функцији узгоја шуме и дивљачи). 
	
У нижим пределима даће се предност производним функцијама које ће бити усклађене са узгојним функцијама. Одликоваће се типолошким газдовањем са циљем узгоја квалитетне шуме уз оздрављење оболелих шума. Унапређење газдовања овим шумама подразумева увођење шумског реда, уређење шумских путева и остале шумске инфраструктуре у функцији противпожарне заштите, заштите и узгоја дивљачи и друго. 
	
Режим планинских ливада у Ш степену заштите односи се на све остале, шумом необрасле површине у нижем висинском подручју ван шумског земљишта. Планинске ливаде су највећим делом намењене за производњу сена и прегонску испашу стоке, а на погодним, заравњеним парцелама и за мање оранице намењене организованој производњи биолошки високовредног семенског кромпира и неких других семенских материјала. Мање површине ливада биће у функцији зимских и летњих спортско-рекреативних и других намена. На ливадама је предвиђена ограничена мелиорација, без разоравања и употребе хемијских средстава, уз ђубрење стајњаком и искључиво коришћење аутохтоних травних састојина. 
	
1.1.3. Правила уређења на водном земљишту
У I степену заштите, у којем се налази део потенцијалне шире зоне санитарне заштите изворишта Мокра, забрањене су све активности.
У II степену заштите забрањено је каптирање извора („Локва”) као и регулација водотока. 
	
Трећи (III) степен заштите обухвата целу ширу зону санитарне заштите (потенцијалну) изворишта Дивљана и „Врело” – Г. Душник, део потенцијалне шире зоне санитарне заштите изворишта „Мокра”, „Големо врело” – Г. Студена и потенцијалног изворишта у Великом Крчимиру, изворишни део: Топоничке реке, Мокрањске реке, Шебетске реке, потока Баре, Сопотничког потока, Душничке реке, Чагровачке реке, Горњостуденске реке, Драгушке, Ветанске, Козјослатинске, Јеловице, Радешевице и Оштрог потока. На водном земљишту у оквиру III степена заштите, као и на подручју ван границе специјалног резервата забрањује се: 
	
– на насипима и другим водним објектима копати и одлагати материјал, напасати крупну стоку, вући посечено дрвеће, прелазити и возити моторно возило, осим на местима на којима је то дозвољено и обављати друге радње којима се може угрозити стабилност тих објеката;
– градити објекте којима се смањује пропусна моћ корита;
– одлагати чврсти отпад и опасан и штетан материјал;
– складиштити дрво и други чврст материјал на начин којим се ремете услови проласка великих вода;
– садити дрвеће на одбрамбеном насипу, у инундацијском појасу ширине најмање 10 m од небрањене ножице насипа према водотоку, а у брањеној зони супротно издатим водним условима;
– прати возила и друге машине.
На водном земљишту у оквиру III степена заштите, уз сагласност надлежног предузећа за заштиту природе и надлежног водопривредног предузећа, дозвољава се:
– изградња објеката јавне инфраструктуре;
– спровођење мера очувања, унапређења и презентације природних вредности;
– изградња објеката за коришћење вода, уређење водотока, и спровођење заштитних мера на природним купалиштима;
– изградња објеката за заштиту вода од загађења;
– предузимање радњи ради заштите људи, животиња и имовине.
На водном земљишту ван границе Специјалног резервата, уз сагласност надлежног водопривредног предузећа, дозвољава се:
– изградња објеката јавне инфраструктуре;
– спровођење мера очувања, унапређења и презентације природних вредности;
– изградња објеката за коришћење вода, уређење водотока, обезбеђења пловидбе и спровођење заштитних мера на природним купалиштима; 
	
– изградња објеката за заштиту вода од загађења;
– изградња објеката намењених одбрани државе;
– формирање привремених депонија шљунка и песка тако да се не ремети пролазак великих вода, и на удаљености не мањој од 30 m од небрањене ножице насипа;
– предузимање радњи ради заштите људи, животиња и имовине;
– вршење експлоатације минералних сировина.
1.1.4. Правила уређења у зонама санитарне заштите изворишта
У широј зони санитарне заштите изворишта за водоснабдевање (зони III) не могу се градити или употребљавати објекти и постројења, користити земљиште или вршити друге делатности, ако то угрожава здравствену исправност воде на изворишту, и то:
– трајно подземно и надземно складиштење опасних материја и материја које се не смеју директно или индиректно уносити у воде;
– производња, превоз и манипулисање опасним материјама и материјама које се не смеју директно или индиректно уносити у воде;
– комерцијално складиштење нафте и нафтних деривата;
– испуштање отпадне воде и воде која је служила за расхлађивање индустријских постројења;
– изградња саобраћајница без канала за одвод атмосферских вода;
– експлоатација нафте, гаса, радиоактивних материја, угља и минералних сировина;
– неконтролисано депоновање комуналног отпада, хаварисаних возила, старих гума и других материја и материјала из којих се могу ослободити загађујуће материје испирањем или цурењем;
– неконтролисано крчење шума;
– изградња и коришћење ваздушне луке;
– површински и подповршински радови, минирање тла, продор у слој који застире подземну воду и одстрањивање слоја који застире водоносни слој, осим ако ти радови нису у функцији водоснабдевања;
– одржавање ауто и мото трка.
У ужој зони санитарне заштите изворишта за водоснабдевање (зони II) не могу се градити или употребљавати објекти и постројења, користити земљиште или вршити друге делатности, ако то угрожава здравствену исправност воде на изворишту, и то:
– стамбена изградња;
– употреба хемијског ђубрива, течног и чврстог стајњака;
– употреба пестицида, хербицида и инсектицида;
– узгајање, кретање и испаша стоке;
– камповање, вашари и друга окупљања људи;
– изградња и коришћење спортских објеката;
– изградња и коришћење угоститељских и других објеката за смештај гостију;
– продубљивање корита и вађење шљунка и песка;
– формирање нових гробаља и проширење капацитета постојећих.
У зони I (зона непосредне заштите) не могу се градити или употребљавати објекти и постројења, користити земљиште или вршити друге делатности, ако то угрожава здравствену исправност воде на изворишту, и то:
– постављање уређаја, складиштење опреме и обављање делатности који нису у функцији водоснабдевања;
– кретање возила која су у функцији водоснабдевања ван за то припремљених саобраћајница, прилаз возилима на моторни погон која нису у функцији водоснабдевања,
– коришћење пловила на моторни погон, одржавање спортова на води и купање људи и животиња;
– напајање стоке;
– узгајање рибе ради комерцијалног изловљавања.
1.1.5. Правила уређења на грађевинском земљишту
Изградња на подручју Просторног плана одвијаће се у складу са режимима заштите Специјалног резервата природе.
Изградња у оквиру насеља (која се налазе ван зона заштите или у III зони заштите) првенствено се усмерава на неизграђен простор у оквиру постојећег грађевинског подручја, уз очување амбијенталних вредности. Дозвољава се умерено проширење грађевинског подручја, водећи рачуна о заштити пољопривредног земљишта I – V бонитетнe класe ради смањења сегментарности укупног изграђеног подручја и рационалнијег опремања грађевинског земљишта инфраструктуром.
На рефералним картама дате су оријентационе границе грађевинских подручја свих насељених места. Посебно обележавање грађевинских подручја насеља извршиће се у просторним плановима јединица локалних самоуправа.
За насеља Горња и Доња Студена, предвиђена је израда планова генералне регулације, који ће одредити границе грађевинских подручја насеља. За грађевинска подручја насељених места на подручју општина Гаџин Хан и Бела Паланка предвиђена је израда шематских приказа уређења насељених места у оквиру просторних планова јединица локалних самоуправа, који ће одредити грађевинско подручје и планирано ширење грађевинског подручја насеља.
Изградња ван грађевинских подручја насеља одвијаће се ван I и II зоне заштите Специјалног резервата природе у оквиру грађевинских подручја туристичких локалитета: Скијалишта Бојанине воде (III зона заштите), Влашке пољане (III зона заштите), Спортско-рекреативног центра Дивљана (већином ван зона заштите, делом у III зони заштите), туристичког комплекса у КО Горњи Душник (III зона заштите), грађевинских подручја саобраћајне и друге инфраструктуре, као и грађевинских подручја насеља за повремено становање изван СРП Сува планина, уколико су, као таква, одређена у просторним плановима јединица локалних самоуправа.
1.2. УРБАНИСТИЧКИ И ДРУГИ УСЛОВИ ЗА УРЕЂЕЊЕ И ИЗГРАДЊУ ПОВРШИНА И ОБЈЕКАТА ПОСЕБНЕ И ДРУГЕ ЈАВНЕ НАМЕНЕ
Правила за подизање заштитних појасева зеленила ван Специјалног резервата природе:
У оквиру саобраћајне и водне инфраструктуре, могуће је формирати заштитне појасеве, уколико постоји довољна ширина регулације, али није рационално да њихова ширина буде мања од 5 m.
Препоруке за формирање заштитног појаса у оквиру саобраћајне и водне инфраструктуре ван простора Специјалног резервата јесу:
– у оквиру путног појаса ДП I реда (40 m са сваке стране до грађевинске линије) и II реда, уколико ширина путног појаса то дозвољава, могуће је формирати заштитни појас зеленила ширине од 11 m (формирати га обострано са сваке стране по 5,5 m); 
	
– у оквиру путног појаса општинског пута и некатегорисаних путева, уколико ширина путног појаса то дозвољава, могуће је формирати заштитне појасеве минимум 5 m; 
	
– на местима међусобног укрштање саобраћајне и друге инфраструктуре, при садњи заштитних појасева зеленила, потребно је придржавати се услова везаних за безбедност саобраћаја; 
	
– ускладити положај заштитних појасева зеленила са постојећом и планираном подземном и надземном инфраструктуром.
Неопходна је израда техничке документације којом ће се одредити заштитни појасеви зеленила уз саобраћајну и водну инфраструктуру и конкретан избор лишћарских врста аутохтоног порекла у складу са условима станишта. 
	
1.3. ОПШТИ И ПОСЕБНИ УСЛОВИ И МЕРЕ ЗАШТИТЕ ЖИВОТА И ЗДРАВЉА ЉУДИ И ЗАШТИТЕ ОД ЕВЕНТУАЛНОГ ШТЕТНОГ УТИЦАЈА ПОСЕБНЕ НАМЕНЕ, ПОЖАРА, ЕЛЕМЕНТАРНИХ НЕПОГОДА, ТЕХНИЧКО-ТЕХНОЛОШКИХ НЕСРЕЋА И РАТНИХ ДЕЈСТАВА
Као посебне планске мере којима се повећава „отпорност” простора за потребе одбране земље и заштите од елементарних непогода издвајају се:
Основне мере заштите од ратних разарања:
– функционално зонирање простора;
– обезбеђивање слободног простора у насељима, који су заштићени од рушевина и пожара и међусобно су повезани са саобраћајницама и водотоковима;
– за евакуацију и спасавање обезбедити алтернативне саобраћајне правце;
– сходно зарушавању и могућношћу прилаза објектима у фази спасавања затрпаних адекватно дефинисати ширине саобраћајница;
– електроснабдевање насеља вршити прстенастим разводима и изградњом мањих система који независно функционишу у посебним и ратним условима;
– очување алтернативних извора снабдевања водом за пиће (бунари, извори и сл.); 
	
– изградња заштитних објеката (склоништа). Склањање становништва ће се вршити у заштитним објектима, подрумским просторијама и рововским заклонима, који се у складу са законом граде у случају непосредне ратне опасности.
Основне мере заштите од поплава:
– процес заштите од агресивног дејства бујичастих потока и река вршиће се изградњом каскада, кинета, скраћивање меандра, пошумљавањем и стабилизацијом земљишта;
– заштиту од поплава спроводити оптималном комбинацијом инвестиционих мера у виду хидрограђевинских радова и објеката којима се штите угрожена подручја; 
	
– појава рушевних обала услед флувијалне ерозије, санираће се помоћу обалоутврда од каменог набачаја или применом биотехничких мера (примењују се у новије време) заштите (спречавају рушење обала и врше њихову стабилизацију).
Основне мере заштите од пожара:
– приликом израде шумско-привредних основа, неопходно је да се шумске зоне и комплекси испресецају против-пожарним путевима, појасевима и просекама које ће онемогућити просторно ширење пожара и на тај начин смањити штетне последице;
– у шумама треба подизати мешовите састојине, биолошке противпожарне пруге поготову у чистим четинарским шумама; 
	
– излетишта обезбедити од пожара и снабдети их водом, опремом и средствима за гашење пожара и друго; 
	
– актере који учествују у експлоатацији шума, обавезати да обезбеде проходност и одговарајући квалитет шумских путева, у циљу бржег и ефикаснијег доласка до места избијања пожара;
– забрањено је ложење отворене ватре у шуми и на удаљености од 200 m од руба шуме, изузев на одређеним и за то видно обележеним местима, у складу са прописаним мерама заштите од пожара;
– у већим насељима је обавезно организовање добровољне ватрогасне службе и система контроле и праћења у случају пожара, док у мањим насељима ову улогу може да обавља и аутохтоно становништво; 
	
– водоводна мреже треба да буде димензионисана за евентуална гашења пожара и опремљена уличним хидрантима и прикључцима за воду, у близини осетљивих зона и објеката;
– са аспекта изградње треба се опредељивати за материјале који имају већи степен ватроотпорности; 
	
– саобраћајном мрежом обезбедити максималну приступачност деловима насеља и објектима који су најугроженији од пожара;
– оформити безбедносне појасеве између објеката којима се спречава ширење пожара;
– у сеоским насељима у случају да пожар захвати већи број објеката пожељно је да се на приступачним и погодним местима поставе или укопају приручни танкови за воду.
Основне мере заштите од клизишта:
– израда катастра клизишта и карте стабилности терена;
– строга забрана непланске сече шума на покренутим клизним теренима;
– строго ограничавање дотицања воде из домаћинстава у растресите и нагнуте падине и обезбедити каналисано одвођење отпадних вода до природног реципијента; 
	
– у зонама клизишта ограничити намене површина за ширење насеља и изградњу стамбених, јавних, привредних и инфраструктурних објеката и ускладити их са степеном развијености клизишта, док код пољопривредног земљишта у угроженим зонама од клизишта забранити ратарску производњу; 
	
Основне мере заштите од земљотреса:
– техничке норме о изградњи објеката (асеизмичка изградња); 
– избор локације за изградњу;
– заштита од земљотреса, треба да представља континуиран процес који обухвата: просторно и урбанистичко планирање (генерално и детаљно), архитектонско и грађевинско пројектовање и изградњу објеката;
– грађење објеката треба усмерити у правцу усклађивања са сеизмогеолошким особинама терена, како би се смањио ниво повредљивости објеката и сеизмичког ризика, а тиме и штете од евентуалног земљотреса; 
	
– заштита људи од последица удара кинетичке енергије у тлу, као и материјалних добара спроводиће се кроз статичке прорачуне на IX° МСS, као и путем еластичних веза и преносника.
Штаб цивилне заштите и други субјекти одговорни за заштиту од ратних разарања и елементарних непогода, предложене мере треба детаљно да размотри и разради у посебном плану заштите од ратних разарања и елементарних непогода.
2. ПРАВИЛА ГРАЂЕЊА
2.1. ПРАВИЛА ГРАЂЕЊА НА ПОЉОПРИВРЕДНОМ ЗЕМЉИШТУ
На пољопривредном земљишту, на подручју Специјалног резервата природе Сува планина, забрањује се промена намена пољопривредних површина, изузев промена које проистичу из планских докумената.
На пољопривредном земљишту, ван Специјалног резервата природе Сува планина, могу се градити стамбени објекти за пољопривредно домаћинство; економски објекти (за смештај стоке, производни објекти, објекти за прераду пољопривредних производа, производни и сервисно-радни објекти у функцији пољопривреде (хладњаче, магацини, прехрамбени производни погони и сл.); објекти за складиштење пољопривредних производа, као и гараже за пољопривредну механизацију, машине и возила); помоћни објекти који су у функцији пољопривреде (гараже, кошеви, амбари, оставе, настрешнице и сл.); инфраструктурни објекти на основу одговарајућег урбанистичког плана, што се ближе одређује просторним планом јединице локалне самоуправе.
2.2. ПРАВИЛА ГРАЂЕЊА НА ШУМСКОМ ЗЕМЉИШТУ
На шумском земљишту у Специјалном резервату природе није дозвољена промена наменe, изузев промена које проистичу из планских докумената.
На шумском земљишту ван Специјалног резервата могу се градити: 
– објекти у функцији чувања и одржавања шума (шумске куће, чеке и сл.);
– објекти у функцији шумске привреде;
– објекти за туристичко-рекреативне сврхе и пратећи објекти (шанк-барови, надстрешнице, одморишта, просторије за опрему 
	и сл.); 
– партерно уређење (одморишта, стазе и сл.). 
Објекти се не смеју градити од бетона, већ се препоручује употреба природних материјала (дрво, камен, шиндра) и традиционалних форми. Материјал за изградњу треба да буде прилагођен шумском окружењу.
Објекти и пратећи објекти на шумском земљишту (шанк-барови, одморишта, просторије за опрему и сл.) могу бити спратности од П+0 до П+Пот, а највеће дозвољене висине сојеница надстрешница су 7,0 m. 
	
2.3. ПРАВИЛА ГРАЂЕЊА НА ВОДНОМ ЗЕМЉИШТУ
За изградњу објеката на водном земљишту неопходни су претходни водопривредни услови.
Уређење водотокова у оквиру и ван границе Специјалног резервата природе вршити применом натуралне регулације. Сва укрштања саобраћајница са водотоковима, спровести тако да зазор од коте велике воде, вероватноће појаве Q 1%, до доње ивице конструкције буде минимално h=1,0 m.
Изградња малих хидроелектрана могућа је под условом да не угрожава изворишта, еколошке функције водотока, захтеве у погледу обезбеђивања гарантованих еколошких протока низводно од захвата и друго. Забрањено је измештање водотока ради изградње МХЕ.
2.4. ПРАВИЛА ГРАЂЕЊА НА ГРАЂЕВИНСКОМ ЗЕМЉИШТУ
Просторним планом утврђују се правила грађења: А) стамбених објеката; Б) стамбених објеката за повремено становање; В) објеката руралног туризма; и Г) привредних објеката.
А) Правила грађења стамбених објеката
Услови за формирање грађевинске парцеле 
Минимална површина парцеле износи 500 m2.
Положај објеката у односу на регулацију и у односу на границе грађевинске парцеле и међусобна удаљеност објеката
Минимално растојање између грађевинске и регулационе линије је 5 m. У зони изграђених сеоских стамбених објеката растојање између грађевинске и регулационе линије утврђује се на основу позиције већине изграђених објеката (преко 50%). 
	
Растојање основног габарита слободностојећег објекта на делу бочног дворишта северне оријентације и линије суседне грађевинске парцеле је 2,5 m, а двојних и објеката у прекинутом низу 4 m.
За изграђене стамбене објекте чије је растојање до границе грађевинске парцеле мање од наведених вредности не могу се на суседним странама предвиђати отвори стамбених просторија.
Међусобна удаљеност нових спратних сеоских стамбених објеката је 6 m, а приземних слободностојећих 5 m.
За изграђене сеоске објекте који су међусобно удаљени мање од 3 m не могу се на суседним странама предвиђати отвори стамбених просторија.
Највећи дозвољени индекси заузетости и изграђености грађевинске парцеле
Највећи дозвољени индекс заузетости грађевинске парцеле износи 30%.
Највећи дозвољени индекс изграђености грађевинске парцеле износи 0,5.
Највећа дозвољена спратност и висина објеката 
Највећа дозвољена спратност објеката износи П+1+Пк, односно највише до 3 m надземне етаже.
Највећа дозвољена висина објеката износи 10 m. 
Могућа је изградња подрумских и сутеренских просторија уколико не постоје сметње геотехничке или хидротехничке природе.
Највећа дозвољена спратност економских и помоћних објеката износи П. 
Услови за изградњу других објеката на истој грађевинској парцели 
У оквиру грађевинске парцеле, у оквиру дозвољеног процента изграђености, могу се градити други објекти, као и пратећи и помоћни објекти: економски објекти, помоћни објекти, објекти за пружање туристичких услуга у сеоском домаћинству, објекти за обављање делатности које не угрожавају животну средину. 
	
Економске објекте је могуће планирати под условима задовољења свих хигијенских захтева и прописа везаних за заштиту животне средине. Економски објекти се не урачунавају у корисну бруто развијену грађевинску површину, али се површина под овим објектима узима у обзир при израчунавању индекса заузетости. 
	
Максимална висина помоћних објеката износи 5 m.
Економски објекти су објекти за гајење животиња (стаје за гајење коња, штале за гајење говеда, објекти за гајење живине, коза, оваца и свиња, као и објекти за гајење голубова, кунића, украсне живине и птица); пратећи објекти за гајење домаћих животиња (испусти за стоку, бетонске писте за одлагање чврстог стајњака, објекти за складиштење осоке); објекти за складиштење сточне хране (сеници, магацини за складиштење концентроване сточне хране, бетониране сило јаме и сило тренчеви); објекти за складиштење пољопривредних производа (амбари, кошеви) и други слични објекти на пољопривредном газдинству (објекти за машине и возила, пушнице, сушионице, магацини хране и сл.).
Међусобно растојање стамбеног објекта и сточне стаје је 15 m.
Ђубриште и пољски клозет могу бити удаљени од стамбеног објекта, бунара, односно живог извора воде најмање 20 m и то само на нижој коти.
Услови и начин обезбеђивања приступа парцели и простора за паркирање возила
Сваки објекат мора да има одговарајућу везу са приступним саобраћајницама. 
	
Најмања ширина приватног пролаза за парцеле које немају директан приступ јавном путу износи 2,5 m.
Паркинг простор предвидети у оквиру грађевинске парцеле и то за сваки стан једно паркинг место, а за делатности једно паркинг место на 70 m2 
	корисне површине објекта.
Посебни услови за изградњу
Препоручују се типови објеката који прате постојећу физичку структуру окружења, традиционалан начин организације и уређења парцела и коришћење локалних грађевинских материјала за изградњу објеката. Архитектонску обраду стамбених, помоћних и економских објеката прилагодити амбијенту и традицији народног градитељства.
Б) Правила грађења стамбених објеката за повремено становање
За стамбене објекте за повремено становање, који се могу градити у оквиру грађевинског подручја насеља за повремено становање ван СРП Сува планина, уколико су иста предвиђена просторним плановима јединица локалних самоуправа, утврђују се следећа правила изградње:
Услови за формирање грађевинске парцеле 
Минимална површина парцеле износи: 150 m2.
Положај објеката у односу на регулацију и у односу на границе грађевинске парцеле и међусобна удаљеност објеката
Минимално растојање између грађевинске и регулационе линије је 5,0 m. У зони изграђених сеоских стамбених објеката растојање између грађевинске и регулационе линије утврђује се на основу позиције већине изграђених објеката (преко 50%). 
	
Растојање основног габарита слободностојећег објекта на делу бочног дворишта северне оријентације и линије суседне грађевинске парцеле је 2,5 m, а двојних и објеката у прекинутом низу 4,0 m.
За изграђене стамбене објекте чије је растојање до границе грађевинске парцеле мање од наведених вредности не могу се на суседним странама предвиђати отвори стамбених просторија.
Највећи дозвољени индекси заузетости и изграђености грађевинске парцеле 
	
Највећи дозвољени индекс заузетости грађевинске парцеле износи 25%.
Највећи дозвољени индекс изграђености грађевинске парцеле износи 0,3.
Највећа дозвољена спратност и висина објеката 
Највећа дозвољена спратност објеката износи П+Пк, односно највише до две надземне етаже. 
	
Могућа је изградња подрумских и сутеренских просторија уколико не постоје сметње геотехничке или хидротехничке природе.
Највећа дозвољена спратност помоћних објеката износи П. 
Услови за изградњу других објеката на истој грађевинској парцели 
На грађевинској парцели могу се градити економски објекти, помоћни објекти, објекти за пружање туристичких услуга у сеоском домаћинству, као и објекти за обављање делатности које не угрожавају животну средину. 
	
Услови и начин обезбеђивања приступа парцели и простора за паркирање возила
Сваки објекат мора да има одговарајућу везу са приступним саобраћајницама. 
	
Најмања ширина приватног пролаза за парцеле које немају директан приступ јавном путу износи 2,5 m.
Паркинг простор предвидети у оквиру грађевинске парцеле и то за сваки стан једно паркинг место, а за делатности једно паркинг место на 70m2 
	корисне површине објекта.
Посебни услови за изградњу
Препоручују се типови објеката који прате постојећу физичку структуру окружења, традиционалан начин организације и уређења парцела и коришћење локалних грађевинских материјала за изградњу објеката. Архитектонску обраду стамбених, помоћних и економских објеката прилагодити амбијенту и традицији народног градитељства. 
	
Г) Правила грађења објеката руралног туризма
Правила грађења објеката руралног туризма утврђују се за смештајне објекте у руралном туризму који се могу градити у оквиру грађевинског подручја свих насеља на подручју Просторног плана. Ова правила не односе се на изградњу туристичких комплекса у КО Горњи Душник, Бојанине воде, Влашка пољана и Дивљана, за које је неопходна израда планова детаљне регулације, ни на изградњу визиторског центра Колибе и улазно-излазних пунктова у Специјални резерват природе код села Топоницa, Вргудинац, Бежиште и Велики Крчимир за које је неопходна израда урбанистичких пројеката. 
	
Услови за формирање грађевинске парцеле 
Минимална површина парцеле износи 800 m2.
Положај објеката у односу на регулацију и у односу на границе грађевинске парцеле и међусобна удаљеност објеката
Минимално растојање између грађевинске и регулационе линије је 5 m. У зони објеката растојање између грађевинске и регулационе линије утврђује се на основу позиције већине изграђених објеката (преко 50%). 
	
Растојање основног габарита слободностојећег објекта на делу бочног дворишта северне оријентације и линије суседне грађевинске парцеле је 2,5 m, а двојних и објеката у прекинутом низу 4,0 m.
За изграђене објекте чије је растојање до границе грађевинске парцеле мање од наведених вредности не могу се на суседним странама предвиђати отвори просторија
Међусобна удаљеност нових спратних објеката је 6 m, а приземних слободностојећих 5 m.
За изграђене објекте који су међусобно удаљени мање од 3 m не могу се на суседним странама предвиђати отвори стамбених просторија.
Највећи дозвољени индекси заузетости и изграђености грађевинске парцеле
Највећи дозвољени индекс заузетости грађевинске парцеле износи 30%.
Највећи дозвољени индекс изграђености грађевинске парцеле износи 0,4.
Највећа дозвољена спратност и висина објеката 
Највећа дозвољена спратност објеката износи П+1+Пк, односно највише до три надземне етаже.
Највећа дозвољена висина објеката износи 10 m. 
Могућа је изградња подрумских и сутеренских просторија уколико не постоје сметње геотехничке или хидротехничке природе.
Услови и начин обезбеђивања приступа парцели и простора за паркирање возила
Сваки објекат мора да има одговарајућу везу са приступним саобраћајницама. 
	
Најмања ширина приватног пролаза за парцеле које немају директан приступ јавном путу износи 2,5 m.
Паркинг простор предвидети у оквиру грађевинске парцеле и то за сваки стан једно паркинг место, а за делатности једно паркинг место на 70 m2 
	корисне површине објекта.
Посебни услови за изградњу
Препоручују се типови објеката који прате постојећу физичку структуру окружења, традиционалан начин организације и уређења парцела и коришћење локалних грађевинских материјала за изградњу објеката. Архитектонску обраду објеката прилагодити амбијенту и традицији народног градитељства.
Д) Правила грађења привредних објеката
У оквиру грађевинског подручја свих насеља која природно-техничким потенцијалом омогућавају привредни развој: Горњи Душник, Вргудинац, Дивљана, Доња Коритница, Мокра, Ново Село могућа је изградња објеката у функцији привреде, који немају негативних утицаја на животну средину и у складу су са зонама заштите Специјалног резервата природе. Изградња фарми за узгој стоке на подручју Специјалног резервата природе није дозвољена.
Предлаже се усмеравање привредних делатности у складу са рејонизацијом пољопривредне производње:
– у ратарско – пашњачко – виноградарском рејону: винарски подруми, сушаре за грожђе и лековито и зачинско биље; 
	
– у воћарско – пашњачко – сточарском рејону: откупне станице за откуп воћа, меда и лековитог и зачинског биља, хладњаче, сушаре за воће и лековито и зачинско биље; мали погони за прераду воћа, по традиционалним рецептурама; 
	
– у рејону планинске пољопривреде и пашњачког сточарства: формирање мини-откупних станица за шумске плодове и лековито биље.
Минимална површина парцеле износи 800 m2, а најмања ширина парцеле 16 m.
Објекти у радним зонама морају обезбедити противпожарни пут око објеката, који не може бити ужи од 3,5 m за једносмерну комуникацију, односно 6m за двосмерно кретање возила.
Прецизнији услови за изградњу привредних објеката утврдиће се у просторним плановима јединица локалних самоуправа, у зависности од намене објекта, технолошког процеса, локалних особености подручја. 
	
3. ПРАВИЛА УРЕЂЕЊА И ИЗГРАДЊЕ ЗА ИНФРАСТРУКТУРНЕ СИСТЕМЕ И ОБЈЕКТЕ
Правила уређења и изградње за инфраструктурне системе и објекте, дата су за директно спровођење Просторног плана. 
	
Правила уређења за делове у обухвату Просторног плана за које је одређена даља планска разрада су правила усмеравајућег карактера за даљу планску разраду.
3.1. САОБРАЋАЈНА ИНФРАСТРУКТУРА
Заштитни појас државних и општинских путева, са сваке стране јавног пута, има следеће ширине:




1) државни путеви I реда

 



– аутопутеви   

40 метара



2) остали државни путеви I реда   

20 метара



3) државни путеви II реда   

10 метара



4) општински путеви   

5 метара



Ширине заштитног појаса примењују се и у насељима, осим ако је другачије одређено просторним, односно урбанистичким планом (Закон о јавним путевима „Службени гласник РС”, бр. 101/05, 123/07 и 101/11).
У заштитном појасу поред јавног пута забрањена је изградња грађевинских или других објеката, отварање рудника, каменолома и депонија отпада и смећа као и постављање постројења, уређаја и инсталација, осим изградње саобраћајних површина пратећих садржаја јавног пута, постројења, уређаја и инсталација које служе потребама јавног пута и саобраћаја на јавном путу.
У заштитном појасу може да се гради, односно поставља, водовод, канализација, топловод, железничка пруга и други сличан објекат, као и телекомуникационе и електро- водове, инсталације, постројења и слично, по претходно прибављеној сагласности управљача јавног пута која садржи саобраћајно-техничке услове. 
	
У појасу контролисане изградње, који је исте ширине као заштитни појас забрањено је отварање рудника, каменолома, депонија отпада и смећа.
Рекламне табле и панои, уређаји за сликовно или звучно обавештавање или оглашавање могу се постављати поред државног пута на минималној удаљености од 7 метара, поред општинског пута на минималној удаљености од 5 метара, мерено са спољне стране од ивице коловоза.
Ограде, дрвеће и засаде поред јавних путева подизати тако да не ометају прегледност јавног пута и не угрожавају безбедност одвијања саобраћаја.
Заштитни појас железничке пруге износи 25 m обострано од осе последњег колосека. У овом појасу је забрањена било каква градња објеката која није повезана са одвијањем железничког саобраћаја, осим у изузетним случајевима уз одобрење надлежних органа. Дозвољено је постављање каблова, електричних водова ниског напона за осветљење, телеграфских и телефонских ваздушних линија и водова, канализације и сличних цевовода.
У изграђеним насељима обавезни садржај попречног профила чине коловоз, тротоари и заштитна трака између коловоза и тротоара, где то дозвољавају просторне могућности. На неизграђеном простору обавезна је заштитна трака.
Укрштаји планираних друмских саобраћајница са железничком пругом су у два нивоа. Решење о положају укрштања доносиће се плановима нижег реда, уз услов да је удаљеност два суседна укрштања на отвореној прузи што већа.
Државнe путeве II реда, потребно је реконструисати у оквиру постојећих коридора уз обезбеђење елемената активне и пасивне безбедности који припадају том рангу пута. Сва укрштања решити у нивоу са обезбеђењем потребних елемената безбедности и са увођењем одговарајуће сигнализације. Дуж ових путева минимизирати број укрштања са атарским путевима. 
	
Профиле државних путева II реда у насељеним местима обезбедити као насељске саобраћајнице са елементима уличног профила који омогућује сегрегацију моторног (динамичког) и немоторног саобраћаја – обостране пешачке стазе са зеленим појасом између површина и по могућству сепарисаном бициклистичком стазом. У зависности од обима саобраћаја у центрима насеља, предвидети и друга решења у циљу заштите насељских функција (мере успоравања саобраћаја и сл.).
У делу насељених места обавезно је спровођење мера заштите од буке, вибрација и загађења ваздуха свих постојећих стамбених објеката који се налазе на удаљености мањој од 50,0 m од ограде аутопута, односно на удаљености 25,0 m од ограде пруге.
Укрштаје државних путева II реда и осталих јавних путева међусобно решити укрштањима у нивоу са одговарајућом прегледношћу и осталим безбедносним мерама.
Општинске путеве пројектовати по устаљеним трасама атарским путевима са минимизацијом новог заузимања пољопривредног и шумског земљишта, али са обезбеђењем потребних елемената за безбедна кретања, сепарисаним бициклистичким стазама (ван насеља у оквиру коридора пута).
Приступни путеви до туристичких садржаја се воде кроз утврђене коридоре, а димензије и изграђеност коловоза (земљани, тврди или савремени застор) се утврђују у зависности од очекиваног саобраћаја.
3.2. ВОДНА ИНФРАСТРУКТУРА
Водоводна мрежа
Врста и класа цевног материјала за водоводну мрежу који ће бити уграђен, треба да испуни све потребне услове у погледу очувања физичких и хемијских карактеристика воде, притиска у цевоводу и његове заштите од спољних утицаја у току полагања, монтаже и експлоатације.
Минимална дебљина слоја земље изнад горње ивице цеви 1 m.
Хидранте у насељеним местима поставити према Правилнику о техничким нормативима за хидрантску мрежу за гашење пожара.
У циљу рационализације потрошње извршити раздвајање водомера у објектима вишепородичног становања, тако да сваки стан има посебан водомер (обавезујуће за све нове објекте).
Канализациона мрежа
Канализациону мрежу за употребљене воде полагати у осовини саобраћајница, а за атмосферске воде у осовини коловозне траке супротне од траке за водоводну мрежу. Избор грађевинског материјала од кога су начињене цеви, пад цевовода и остале техничке карактеристике, одређују се на основу хидрауличког прорачуна.
За контролу рада канализације и могућност благовремене интервенције, на месту вертикалног прелома цевовода, промене хоризонталног правца пружања цевовода и улива бочног огранка, предвидети ревизионе силазе.
Радове око ископа рова, разупирања зидова рова, полагања и међусобног повезивања цеви, затрпавања цевовода и рова песком и ископаним материјалом, испитивања цевовода и пуштања у рад, извршити на основу важећих техничких прописа и услова за ову врсту радова и инсталација.
За подручја где не постоји организовано одвођење отпадних вода, дозвољава се изградња водонепропусне септичке јаме.
Постројења за пречишћавање отпадних вода
Постројења за пречишћавање градити са таквим степеном пречишћавања да се не угрози квалитет прописане класе водотока који служи као реципијент. Прилаз постројењу мора се обезбедити са јавне површине. Омогућити фазну изградњу.
3.3. ЕНЕРГЕТСКА ИНФРАСТРУКТУРА
За далеководе се обезбеђује заштитна зона (коридор) чија ширина је зависна од напонског нивоа и техничког решења далековода.
Заштитне зоне далековода, зависно од напонског нивоа износе:
– за далековод напонског нивоа 400 kV заштитна зона је ширине 42,0 m (2 х 21,0 m од осе далековода)
– за далековод напонског нивоа 110 kV; за једноструки вод заштитна зона је ширине 22,0 m (2 х 11,0 m од осе далековода), а за двоструки вод заштитна зона је ширине 24,0 m (2 х 12,0 m од осе далековода)
– за далековод напонског нивоа 35 kV; за једноструки вод заштитна зона је ширине 16,0 m (2 х 8,0 m од осе далековода), а двоструког вода 20,0 m (10,0 m са обе стране од осовине далековода).
У складу са Правилником о техничким нормативима за изградњу надземних електроенергетских водова називног напона од 1 до 400 kV („Службени лист СФРЈ”, број 65/88 и „Службени лист СРЈ”, број 18/92), изградња објеката (који нису намењени за трајни боравак људи) и друге инфраструктуре у коридору заштитног и извођачког појаса далековода је по правилу могућа. Обавеза инвеститора је да у фази планирања, пројектовања и изградње објекта или инфраструктуре прибави услове, сагласности и по потреби обезбеди надзор од стране електропривредног предузећа надлежног за изградњу/газдовање далеководом.
У коридору далековода забрањено је постављање засада високе вегетације.
Наведени услови примењују се за све постојеће и планиране далеководе.
За постојеће далеководе, за које се Планом предвиђа измештање, до њиховог фактичког измештања, остају на снази све утврђене мере заштите. 
	
Трасе нових, као и реконструкција постојећих далековода решиће се посебном урбанистичком и техничком документацијом.
Локација нових и реконструкција постојећих трафостаница 10/0,4 kV решиће се посебном урбанистичком и техничком документацијом. Величина парцеле за трафостаницу 10/0,4 kV износи до 5,5 х 6,5 m. За изградњу трафостаница непосредне локације и величина парцела утврђују се конкретном разрадом, да буду испуњени следећи услови:
– да иста буде постављена што ближе тежишту оптерећења;
– да прикључни каблови буду што краћи;
– да је расплет водова што једноставнији;
– да постоји могућност лаког приступа ради монтаже , замене и одржавања опреме
– о присуству подземних и надземних инсталација у окружењу трафостанице;
– о утицају ТС на животну средину.
Планска решења за намену и коришћење простора у зони постојећих далековода, за које се Планом предвиђа измештање, не могу се примењивати до обезбеђења њиховог измештања.
Ваздушни водови 10 kV, кабловски водови 10 kV и трафостанице 10/0,4 kV спадају у објекте за које се не издаје грађевинска дозвола, те се исти могу градити на основу идејног пројекта и решене имовине, уз услов обезбеђења свих потребних техничких услова усаглашености са другим објектима и мрежама.
Изградњу ваздушних и кабловских водова 10 kV и 0,4 kV изводити према техничким прописима дефинисаним одговарајућим правилницима.
Прикључивање објеката на електроенергетску мрежу изводити према условима надлежних електродистрибутивних предузећа и техничким прописима.
Гасовод је цевовод опремљен потребним деловима и уређајима који служи за сигуран транспорт гаса, тако да се као пратећи објекат планира телекомуникациони оптички кабл за потребе даљинског надзора и управљања постројењима гасовода, са полагањем у коридору гасовода.
Трасе (положај у простору) свих гасоводних система средњег притиска (до 16 бара), решаваће се посебном урбанистичком документацијом (плановима детаљне регулације). Локације мернорегулационих станица (МРС) решаваће се плановима детаљне регулације.
У насељима у обухвату Просторног плана за која је планирана гасификација (дистрибутивна гасоводна мрежа ниског притиска, притиска мањег од 4 бара), а која се налазе ван захвата планова генералне регулације, могуће је издавање локацијске дозволе за изградњу дистрибутивне гасоводне мреже ниског притиска, уз обавезу дистрибутера да обезбеди службеност пролаза кроз саобраћајне површине, као и обавезу усклађивања са осталим инфраструктурним мрежама.
Услови изградње дистрибутивних мрежа ниског притиска:
– код извођења радова на саобраћајници извршити заштиту гасовода на местима прелаза. Минимална дубина укопавања при укрштању са путевима и улицама износи 1.0 m, мерено од горње ивице заштитне цеви до коте коловоза, с тим да се гасовод полаже у заштитну цев или се врши заштита гасовода на други начин;
– заштитна зона за гасовод средњег притиска износи 3 m са обе стране, мерено од ивице гасовода, а зона заштите за секундарну (дистрибутивну) мрежу ниског притиска (до 4 бара) је 1 m са обе стране. У овим зонама је забрањена изградња објеката супраструктуре; 
	
– профил рова за полагање гасовода одређује се према пречнику цеви и према условима терена. Дубина полагања цевовода гасоводне мреже у тротоару износи 0.6–1,0 m, мерено од горње ивице цеви до коте терена. Све радове изводити у складу са Правилником о техничким нормативима за пројектовање и полагање дистрибутивног гасовода од полиетиленских цеви за радни притисак до 4 бара („Службени лист СРЈ”, број 20/92) и другим важећим законима и прописима.
Приликом изградње мерно-регулационих станица, потребно је обезбедити зоне опасности, и то:
1. Зона опасности 1 – зона у којој се при нормалном раду могу појавити запаљиве или експлозивне смеше ваздуха и гаса – полупречника 1 m од елемената гасних инсталација МРС;
2. Зона опасности 2 – зона у којој се могу појавити запаљиве или експлозивне смеше ваздуха и гаса у ненормалним условима – полупречника 3 m од елемената гасних инсталација МРС.
Минимално растојање мерно-регулационих станица на гасоводу средњег притиска од објеката супраструктуре је 15 m, а до регионалних и локалних путева 10 m. Све радове изводити у складу са Правилником о техничким условима и нормативима за безбедан транспорт течних и гасовитих угљоводоника магистралним нафтоводима и гасоводима и нафтоводима и гасоводима за међународни транспорт („Службени лист СФРЈ”, број 26/85) и другим важећим законима и прописима.
Постојећи законски оквир који се непосредно односи на припрему документације и изградњу ОИЕ чине прописи из подручја енергетике, водопривреде, пољопривреде, уређења простора и изградње објеката, заштите животне средине, имовинско-правних односа.
За све пројекте везане за изградњу обновљивих извора енергије неопходно је, у складу са Листом пројеката за које је обавезна процена утицаја и листе пројеката за које се може захтевати процена утицаја на животну средину („Службени гласник РС”, број 114/08) и другим законима везаним за заштиту животне средине, утврдити да ли постоји потреба за израду студије о процени утицаја на животну средину. 
	
Поред наведених потенцијалних локација за изградњу малих хидроелектрана могуће су и друге локације на водотоцима у обухвату плана уколико задовољавају одређене услове на основу хидролошких мерења и прорачуна енергетских ефеката, у складу са смерницама Просторног плана Републике Србије, Водопривредне основе Републике Србије, одговарајућих стратегија и планова за изградњу МХЕ. У режиму I зоне заштите Специјалног резервата природе Сува планина није дозвољена изградња малих хидроелектрана, а у режиму II зоне заштите je ограничена и зависиће од услова органа надлежних за заштиту природе и газдовање водама.
Дозвољава се издавање урбанистичких аката за изградњу малих хидроелектрана на основу техничке документације израђене од стране овлашћеног пројектанта (у складу са смерницама Просторног плана Републике Србије) уз прибављање свих неопходних услова из домена заштите природе, водопривреде, енергетике и свих других области прописаних законом.
Објекти малих хидроелектрана морају се градити тако да:
– после искоришћене енергије вода буде враћена истог квалитета у водоток;
– не умањује степен заштите и не отежава спровођење мера заштите од штетног дејства вода;
– не погоршава услове санитарне заштите;
– не угрози биолошки минимум у водотоку.
У случају градње већег броја малих хидроелектрана на истом водотоку треба испитати њихов кумулативни утицај на животну средину.
Критеријуме енергетске ефикасности треба уважити код пројектовања и избора опреме постројења, а касније и приликом коришћења и одржавања објеката МХЕ.
За потребе изградње објеката МХЕ снаге веће од 1 MW предвиђена је даља разрада овог просторног плана плановима детаљне регулације. За објекте МХЕ снаге мање од 1 MW, предвиђена је разрада урбанистичким пројектима.
Приликом одређивања локација за изградњу ветропаркова нарочито посветити пажњу утицајима на животну средину (бука, утицај на животињски свет) и процени прихватљивости тог утицаја са становишта домаћих прописа у области заштите природе и животне средине. Није дозвољена изградња ветропаркова у границама Специјалног резервата природе Сува планина (IBA подручје).
Ветропаркови се могу градити на свим за то погодним локацијама у обухвату Просторног плана, које се налазе ван Специјалног резервата природе Сува планина (IBA подручје), уколико се након мерења и анализа утврди да су погодне за изградњу, и испуњавају све услове из области заштите природе и животне средине.
Локације соларних електрана ће се одредити накнадно, након даљих истраживања, испитивања и утврђивања економске исплативости. Дозвољена је изградња соларних електрана на свим локацијама у захвату Плана које испуњавају услове, у складу са законом. У режиму I зоне заштите Специјалног резервата природе Сува планина није дозвољена изградња соларних електрана, а у режиму II зоне заштите je ограничена и зависиће од услова органа надлежних за заштиту природе.
Локације за објекте предвиђене за коришћење биомасе у захвату плана утврдиће се на основу техноекономских анализа, и могуће их је градити на свим локацијама које испуњавају услове за то, у складу са законом.
За потребе изградње објеката ветрогенератора и соларних фотонапонских постројења (соларних електрана) и постројења за биомасу предвиђена је даља разрада Просторног плана плановима детаљне регулације. За објекте снаге мање од 1 MW, предвиђена је разрада урбанистичким пројектима. 
	
Критеријуме енергетске ефикасности треба уважити код пројектовања и избора опреме постројења, а касније и приликом коришћења и одржавања свих објеката обновљивих извора енергије.
Приликом изградње стамбених и пословних објеката за боравак и рад људи примењивати све стандарде и прописе везане за термичку изолованост објеката, квалитет уграђених материјала и инсталација у објектима. 
	
3.4. ТЕЛЕКОМУНИКАЦИОНА ИНФРАСТРУКТУРА
При изградњи објеката фиксне телефоније, мобилних телекомуникационих мрежа, телевизијских и радио пријемника и предајника и објеката за смештај телекомуникационе опреме, треба се придржавати важећих техничких прописа, стандарда и упутства који третирају ову врсту опреме, као и важећих закона за област телекомуникација (Закон о телекомуникацијама, „Службени гласник РС”, бр. 44/03 и 36/06, Закон о радиодифузији „Службени гласник РС”, бр. 42/02, 97/04, 76/05, 79/05, 62/06, 85/06 и 41/09 и Закон о системима везе „Службени лист СРЈ”, бр. 34/92, 24/94 и 28/96).
Примена принципа да величина претплатничке петље буде од 0,5 до 1,0 km у просторима са већим густинама становања и до 2,0 km у сеоским срединама, и могућност надоградње мултисервисних приступних чворова (MSAN) одређеним модулским елементима не омогућује да се утврде локације истих без конкретнијих прорачуна густине телефонских претплатника на појединим подручјима. Као норматив за прорачун потребног броја телефонских претплатника у наредном периоду користити: два телефонска прикључка по стамбеној јединици и телефонски прикључак на 15–50 m2 пословног простора.
Грађевински објекти за смештај телекомуникационе опреме могу се градити у оквиру објекта или на слободном простору. Величина површине за смештај опреме зависи од капацитета опреме. Грађевински објекти могу бити монтажни и зидани.
Приликом изградње телекомуникационих мрежа придржавати се прописа из области ТТ линија и мрежа LN-I до LN-VIII.
Све базне радиостанице сва три оператера пројектовати и градити са примопредајницима малих снага, због смањења електромагнетног зрачења и мањег утицаја на животну средину. Ово изазива већу густину објеката базних станица, и због малих снага примопредајника и могућности покривања одређених простора, избор оптималне локације је могућ тек после одређених мерења, те се локације истих не могу утврђивати просторним (урбанистичким) плановима. Објекти за смештај базних станица са одговарајућом опремом могу се градити у оквиру објекта у зеленим површинама и слободног простора. Непосредни простор око опреме базне станице оградити (око 100 m2) и спречити блиску изградњу која ће смањити ефикасност функционисања.
3.5. КОМУНАЛНА ИНФРАСТРУКТУРА
Приликом одређивања земљишта за гробље мора се посебно водити рачуна о заштити изворишта за снабдевање водом, објеката за снабдевање водом за пиће, геолошком саставу тла, као и о санитарним и другим условима прописаним за подизање гробља.9
Сточна гробља морају да се налазе10:
– ван зона заштите природе и непокретних културних добара;
– ван насељеног места и подручја које је урбанистичким планом предвиђено за изградњу стамбених објеката, индустријских објеката и објеката за производњу, држање и промет животиња;
– на земљишту које није водоплавно, подводно, поред водотокова и извора;
– сточна гробља морају бити ограђена тако да се онемогући улазак животиња;
– мора постојати прилазни пут до сточног гробља;
– дно сточног гробља мора да буде најмање један метар изнад највишег нивоа подземних вода.
Зелена острва (бетонски платои за смештај контејнера) постављати уз саобраћајницу са које се лако приступа возилима за пражњење контејнера. 
	
–––––––––––––––
9 Члан 4. Закона о сахрањивању и гробљима („Службени гласник СРС”, бр. 20/77 и 24/85 и „Службени гласник РС”, бр. 53/93, 67/93, 48/94 и 101/05)
10 Члан 45. „Правилника о начину нешкодљивог уклањања животињских лешева и отпадака животињског порекла и о условима које морају да испуњавају објекти и опрема за сакупљање, нешкодљиво уклањање и утврђивање узрока угинућа и превозна средства за транспорт животињских лешева и отпадака животињског порекла”, („Службени лист СФРЈ”, број 53/89)
 
V. ИМПЛЕМЕНТАЦИЈА
1. ПРИОРИТЕТНА ПЛАНСКА РЕШЕЊА И АКТИВНОСТИ
Приоритетнa планска решења и активности за први период имплементације Просторног плана до 2015. године јесу:
1. Природни системи и ресурси: 
1) Планско решење: Одрживо коришћење и заштита пољопривредног земљишта
Приоритетне активности: 
– заустављање деградирања пољопривредног земљишта, очување површина и његовог бонитета; 
	
– заустављање тенденције стихијског заузимања плодног земљишта у непољопривредне сврхе; 
	
– строго контролисана употреба хемијских ђубрива и средстава за заштиту биља.
2) Планско решење: Одрживо коришћење и заштита шумског земљишта
Приоритетне активности: 
– санација најугроженијих површина шума и шумског земљишта у складу са општом шумском основом и посебном шумском основом за предметно подручје;
– компензација сече шумa за потребе изградње туристичке инфраструктуре, саобраћајне и техничке инфраструктуре и туристичке супраструктуре пошумљавањем голети;
– заштита шумског земљишта и најатрактивнијих делова предела од стамбене, викенд и друге непланске градње.
3) Планско решење: Одрживи развој ловства
Приоритетне активности: 
– интродукција аутохтоне дивљачи и уређење резервата дивљачи на подручју Плана.
4) Планско решење: Експлоатација неметаличних минералних сировина
Приоритетне активности: 
– експлоатација кречњака по ободним деловима ван зона заштите и по ободним деловима III зоне;
– експлоатација калцита ван Специјалног резервата природе.
5) Планско решење: Санирање површина око постојећих експлоатација и развој пројеката који минимално угрожавају животну средину
– рекултивација кречана у којима се не врши експлоатација.
2. Становништво: 
1) Планско решење: Ублажавање негативних демографских трендова и обнова становништва. 
	
Приоритетне активности: 
– израда програма и предузимање активности за смањење негативних и стимулисање позитивних миграционих кретања применом мера економске и социјалне политике (боља снабдевеност становништва организовањем амбулантних (покретних) трговина за удаљена насеља, организовање боље здравствене заштите перманентним акцијама обилазака остарелог становништва у удаљеним насељима и сл.); 
	
– израда програма и предузимање активности за ублажавање високих негативних стопа природног прираштаја (предузимањем мера економске и социјалне политике за стимулисање повратка незапошљене радне снаге из околних општинских и градских центара: донације за свако новорођено дете, програми запошљавања родитеља и друго).
2) Планско решење: Развој људских ресурса.
Приоритетне активности: 
– покретање привредних активности; 
– подизање нивоа образовања, развој знања и специјалних вештина радне снаге;
– побољшање услова социјалног статуса појединих категорија становника.
3. Мрежа насеља и јавне службе
1) Планско решење: Развој примарних насеља кроз промовисање вредности руралних подручја
Приоритетне активности: 
– реконструкција постојећег стамбеног фонда;
– очување традиционалних делатности у складу са потребама и капацитетом заштићеног подручја.
2) Планско решење: Унапређење друштвене инфраструктуре у складу са посебном наменом и социо-демографским карактеристикама подручја
Приоритетне активности: 
– изградња амбуланти у складу са туристичким приоритетима Бојанине воде, Дивљана и комплекса у Горњем Душнику;
– увођење мобилних служби здравствене и социјалне заштите;
– ревитализација домова културе.
4. Привреда: 
1) Планско решење: Развој привреде бaзиран на развоју пољопривредне производње и агроиндустрије
Приоритетне активности: 
– реструктуирање и реактивирање постојећих земљорадничких задруга, откупних станица, складишта и слично, као и оснивање микро и мини погона за откуп, смештај и прераду пољопривредних производа, нарочито лековитог и зачинског биља, шумских плодова и гљива и воћарских производа у насељима у којима је испољен интерес за развој МСП, а у складу са режимима заштите СРП Сува планина.
2) Планско решење: Развој сектора малих и средњих предузећа
Приоритетне активности: 
– удруживање пољопривредних произвођача и прерађивача и њихово повезивање са трговачким, угоститељским и туристичким предузећима у ширем окружењу са циљем примене „концепта 100 km”, а у циљу лакшег пласмана и дистрибуције пољопривредних производа и прехрамбених артикала;
– унапређење квалитета производа и услуга увођењем система квалитета ИСО 9000, HCCP и сл.
5. Туризам
1) Планско решење: Комплетирање и интеграција постојеће туристичке понуде
Приоритетне активности: 
– консолидација опремљености капацитета и боља организација коришћења постојеће туристичке понуде на комплексима и локалитетима на којима постоји формирана материјална основа туристичког развоја;
– модернизација, комунално опремање и комерцијализација постојећих и потенцијалних смештајних капацитета (посебно у сеоским домаћинствима) у туристичким локалитетима у складу са међународним стандардима и трендовима у туризму.
2) Планско решење: Изградња првих сегмената туристичке понуде у простору
Приоритетне активности: 
– изградња ловачке виле, уређење посебне излетничке пољане, караван-кампа, насеља са еко-коначиштима и изградња визиторског центра за потребе Специјалног резервата природе у оквиру туристичког грађевинског комплекса у КО Горњи Душник;
– изградња визиторског центра, изградња терена за мале спортове, проширење постојеће и изградња нове ски стазе и других пратећих функција са потребном инфраструктуром у Спортско-рекреативном центру „Бојанине воде”;
– изградња хотела са спортском халом, спортских и рекреативних полигона и трим стазе у планираном Спортско-рекреативном центру „Дивљана”.
– изградња етно-насеља у селима Дивљана и Космовац;
– изградња планинарског дома у оквиру грађевинског подручја насеља Космовац као сеоског туристичког центра или туристичког локалитета СРЦ Дивљана.
3) Планско решење: Иституционално организовање субјеката развоја туризма
– остваривање организоване сарадње међу обухваћеним општинама, као и сарадње са суседним општинама, већим градовима, привредним, културним и другим организацијама и институцијама на развоју туризма;
– развој првих етапа техничке инфраструктуре на повећању саобраћајне доступности у функцији интегрисања туристичке понуде посебно ка планираним туристичким локалитетима, систему водоснабдевања и каналисања отпадних вода, електроснабдевању и телекомуникацијама и јавних садржаја;
– установљење и координација интегралног развоја туристичке понуде.
6. Заштита животне средине 
1) Планско решење: Увођење мониторинг система за праћење и контролу свих сегмената животне средине
Приоритетне активности:
– развијање информационог подсистема јединственог информационог система Републике Србије, у области заштите животне средине;
– обезбеђење доступности резултата добијених мониторингом квалитета.
2) Планско решење: Заштита и правилно управљање биљним и животињским врстама, са акцентом на заштити угрожених врста
Приоритетне активности:
– поступање са дивљим биљним врстама и промет угрожених и заштићених врста флоре према Закону о заштити животне средине („Службени гласник РС”, бр. 135/04 и 36/09);
– контрола активности које се обављају на подручју природног станишта угрожених биљних врста;
– повећање свести људи о важности очувања биљних врста.
3) Планско решење: Спречавање или успоравање процеса ерозије земљишта
Приоритетне активности:
– пошумљавање подручја погођеног ерозијом и спречавање неконтролисане сече и крчења шума.
7. Заштита природних добара и предела 
1) Планско решење: Очување, уређење и презентација постојећих заштићених природних добара
Приоритетне активности:
– проглашење подручја Суве планине за Специјални резерват природе;
– идентификовање граница Суве планине у оквиру еколошке мреже;
– очување разноврсности и слике предела, унапређење његове уређености;
– спровођење приоритетних активности санације и рекултивације деградираних површина; 
	
– спровођење активности на презентацији природног добра.
2) Планско решење: Заштита популација угрожених, ретких и у другом погледу значајних врста дивље флоре и фауне
Приоритетне активности:
– одржавање и очување станишта и разноврсности дивље флоре и фауне, њено јачање и просторно ширење;
– задржавање функционалне повезаности станишта.
3) Планско решење: Идентификација и заштита просторних целина са посебним природним вредностима
Приоритетне активности:
– наставак рекогностицирања планског подручја;
– проглашење евидентираних природних добара за споменике природе: храста (Quercus cem’s) у КО Дивљана и клена (Acer campestre) у КО Јагличје.
4) Планско решење: Установљење нових заштићених подручја
8. Заштита непокретних културних добара: 
1) Планско решење: Континуално истраживање, обнова и заштита непокретних културних добара
Приоритетне активности: 
– наставак рекогносцирања планског подручја;
– валоризација градитељског наслеђа;
– интегративна заштита манастирских комплекса и амбијенталних целина старих делова насеља (Сопотница, Горњи Душник, Калетинац, Горња Студена и Доња Студена).
2) Планско решење: Интегрисање непокретних културних добара у туристичку понуду
Приоритетне активности: 
– завршетак радова на конзервацији и презентацији археолошких локалитета;
– адекватна презентација непокретних културних добара на основу методологије активне конзервације у аутентичној или адекватној намени која неће угрозити споменичке вредности;
– формирање тематских „путева културе”;
– организована туристичка презентација непокретних културних добара у оквиру унапређења туристичке понуде подручја.
9. Саобраћајна инфраструктура: 
1) Планско решење: Повећање саобраћајне доступности подручја државним путевима I реда
Приоритетне активности: 
– наставак активности на изградњи деонице државног пута I реда бр. 1.12 (Ниш – Пирот – граница са Републиком Бугарском), тј. европског коридора Xc – аутопута Е-80. 
	
2) Планско решење: Модернизација мреже државних путева II реда и општинских путева
Приоритетне активности: 
– реконструисање и рехабилитација деоница државних путева II реда на територији Просторног плана;
– реализација нових општинских путева у циљу функционалног повезивања насеља и туристичких локалитета (Бојанине воде – Плоче у дужини од око 3,5 km, Топоница – Вргудинац у дужини од око 5,3 km, Ново Село – Мокра у дужини од око 3,2 km);
– уређење саобраћајница које су део кружног туристичког пута (Бојанинe водe – Космовaц – Влашка пољана у дужини од око 16,5 km, Топоница – Влашка пољана у дужини од око 3,7 km, Мокра – Преслап – Мало Коњско до укључења у општински пут код Манастира Св. Димитрија у дужини од око 17 km, Мало Коњско – Велико Коњско – Колибе – Јечмиште – Бежиште у дужини од око 15,2 km, Ћелије – Јагличје – Копривница – Доња Студена у дужини од око 10,8 km, Мали Крчимир до Колиба у дужини од око 7,5 km);
– уређење прилазног пута до сеоског туристичког центра Космовац реконструкцијом пута Глоговац – Топоница – Космовац у дужини од око 8 km.
3) Планско решење: Развој железничке инфраструктуре
Приоритетне активности: 
– Електрификација постојеће магистралне пруге Ниш – Пирот – граница са Републиком Бугарском (Е-70) за возове брзине до 120 km/h системом вуче 25kV, 50Hz деонице у захвату Плана у дужини од око 5 km;
– Реконструкција и рехабилитација горњег строја пруге као и вештачких објеката постојеће магистралне пруге Ниш – Пирот – граница са Републиком Бугарском (Е-70) за возове брзине до 120 km/h системом вуче 25kV, 50Hz деонице у захвату Плана у дужини од око 5 km.
10. Инфраструктурне мреже и објекти
1) Планско решење: Развој електроенергетике
Приоритетне активности:
– израда техничке документације и изградња трафостанице 110/35/10kV „Бела Паланка”,
– изградња далековода 35 kV од ТС 110/35/10kV „Бела Паланка” до ТС 35/10kV „Доњи Душник”.
2) Планско решење: Развој гасификације и топлификације
Приоритетне активности:
– изградња гасовода од планиране ГМРС „Бела Паланка” до насеља у захвату Просторног плана и Спортско-рекреативног центра „Дивљана”.
3) Планско решење: Коришћење енергије из обновљивих извора енергије
Приоритетне активности:
– ревизија списка локација МХЕ предвиђених Катастром малих хидроелектрана и испитивање потенцијалних локација у захвату Просторног плана.
4) Планско решење: Развој електронских комуникација
Приоритетне активности:
– реконструкција (супституција) дигиталних централа „Доњи Душник” и „Велики Вртоп”;
– монтажа истурених степена и изградња одговарајућих приступних мрежа: MSAN „Миљковац”, MSAN „Мокра”, MSAN „Дивљана”, MSAN „Доња Коритница”.
5) Планско решење: Снабдевање насеља водом
Приоритетне активности: 
– спровођење легализације сеоских водовода;
– изградња недостајућег резервоарског простора у насељима;
– доградња разводне водоводне мреже у свим насељима.
6) Планско решење: Каналисање и пречишћавање вода
Приоритетне активности: 
– изградња секундарне канализационе мреже за употребљене воде у свим насељима;
– изградња секундарне канализационе мреже за атмосферске воде у свим насељима.
7) Планско решење: Заштита квалитета вода
Приоритетне активности: 
– дефинисање и успостављање зона санитарне заштите око постојећих изворишта водоснабдевања („Мокра”, „Дивљана”, „Големо врело” у Горњој Студени, „Врело” у Горњем Душнику, изворишта Топоничке реке, „Ропот” у Шебету);
– систематско испитивање квалитета површинских и подземних вода (бактериолошко и физичко-хемијско) у складу са Законом о водама, Правилником о опасним материјама у водама („Службени гласник СРС”, број 31/82) и Правилником о начину и минималном броју испитивања квалитета отпадних вода („Службени гласник СРС”, бр. 47/83 и 13/84);
– изградња сепаратног канализационог система са пречишћавањем пре испуштања у водоток. 
	
8) Планско решење: Заштита од вода
Приоритетне активности: 
– проглашење ерозивних подручја у општинама: Бела Паланка и Гаџин Хан;
– спровођење активности за заштиту од поплава.
11. Комунална инфраструктура: 
1) Планско решење: Интегрално управљање комуналним отпадом
Приоритетне активности: 
– затварање и санација локалних сметлишта на територији Просторног плана и чишћење водотокова од депонованог отпада;
– проширење система организованог сакупљања отпада на што већи број становника на територији Просторног плана;
– успостављање система примарне селекције отпада у сеоским срединама постављањем контејнера за одвојено сакупљање отпада и применом мобилних станица за сакупљање отпада.
2) Планско решење: Управљање опасним отпадом
Приоритетне активности: 
– одвојено сакупљање опасног отпада из домаћинстава и транспорт до централног регионалног складишта опасног отпада.11
3) Планско решење: Сахрањивање у складу са санитарним прописима
Приоритетне активности: 
– опремање гробаља потребном комуналном инфраструктуром и утврђивање надлежности за управљање гробљима;
– проширење капацитета постојећих сеоских гробаља, односно одређивање локација за нова гробља у складу са режимима заштите Специјалног резервата природе и изворишта водоснабдевања;
– опремање комунално уређених локација за сточна гробља/јаме у складу са режимима заштите Специјалног резервата природе и изворишта водоснабдевања.
4) Планско решење:Опремање планског подручја пијацама и ветеринарским станицама
– изградња мешовитих пијаца у планираним сеоским туристичким центрима Горњем Душнику и Космовцу;
– успостављање мобилне ветеринарске службе на територији Просторног плана.
–––––––––––––––
11 Стратегијом управљања отпадом за период 2010–2019. године („Службени гласник РС” број 29/10) предвиђена је изградња централног регионалног складишта опасног отпада на територији Нишавског управног округа до краја 2012. године
 
2. ИНСТИТУЦИОНАЛНИ ОКВИР ИМПЛЕМЕНТАЦИЈЕ И УЧЕСНИЦИ У ИМПЛЕМЕНТАЦИЈИ
2.1. ИНСТИТУЦИОНАЛНИ ОКВИР ИМПЛЕМЕНТАЦИЈЕ
Институционални оквир подразумева институционалну организацију и одговорност у смислу управљања подручјем СРП Сува 
	
планина у складу са препорукама IUCN за IV категорију – подручје управљања стаништем/врстама у природи, као и одредбама Закона о заштити природе, уз поштовање релевантних међународних докумената која се односе на заштиту природе.
Институционална одговорност на заштити и одрживом коришћењу овим подручјем првенствено припада: министарству надлежном за послове заштите природе, Заводу за заштиту природе Србије, управљачу СРП Сува планина, локалним самоуправама у обухвату Просторног плана, као и становништву које живи на овом подручју.
Успостављање законске заштите, односно проглашење Суве планине за заштићено подручје – Специјални резерват природе, један је од основа за управљање заштићеним подручјем, које подразумева ефикасно планирање, праћење стања, предузимање мера и активности на унапређивању, развоју и коришћењу природних вредности подручја сагласно утврђеним мерама и условима заштите.
Истовремено, са аспекта институционалне организације и одговорности од посебне је важности утврђивање управљача заштићеним природним добром, који у складу са надлежностима утврђеним Законом о заштити природе и IUCN категоријом управљања, обавља послове заштите и развоја предметног подручја, обезбеђује доношење и спровођење Просторног плана управљања заштићеним подручјем, спровођење прописаних режима заштите и очувања природног добра, научно-истраживачке, културне, васпитно-образовне, информативно-пропагандне и друге активности, а све уз учешће и уважавање интереса локалне самоуправе и становништва које живи на овом подручју, и друго.
2.2. УЧЕСНИЦИ У ИМПЛЕМЕНТАЦИЈИ
Кључни учесници у имплементацији Просторног плана јесу:
– Влада Републике Србије: доноси Уредбу о утврђивању Просторног плана подручја посебне намене Специјалног резервата природе Сува планина и акт о проглашењу Специјалног резервата природе Сува планина; 
	
– Министарство животне средине, рударства и просторног планирања: даје сагласност на урбанистичке планове који се израђују у оквиру природног добра; даје сагласност на план управљања заштићеним подручјем Специјалног резервата природе Сува планина и на правилник о унутрашњем реду и чуварској служби за Специјални резерват природе; учествује у изради стратешких докумената, планова и програма у погледу заштите природних ресурса; бави се заштитом, очувањем, унапређењем и управљањем Специјалног резервата природе; израђује програме истражних радова у области основних геолошких истраживања која се односе на одрживо коришћење ресурса;
– Министарство пољопривреде, трговине, шумарства и водопривреде: управља пољопривредним земљиштем у државној својини; додељује средстава за извођење радова и праћење реализације годишњег програма заштите, уређења и коришћења пољопривредног земљишта; Републичка дирекција за воде бави се политиком водопривреде, уређењем водних режима; Управа за шуме спровођењем мера заштите шума и дивљачи;
– Министарство економије и регионалног развоја: спровођење подстицајних мера и обезбеђивање материјалних и других услова за развој и промоцију туризма; учествује у интегралном планирању развоја туризма и комплементарних делатности; 
	
– Министарство за инфраструктуру и енергетику: реализује пројекте изградње саобраћајне инфраструктуре; обезбеђује финансијска средства из буџета Републике Србије, претприступних фондова ЕУ, донација и друго;
– Остала министарства Републике Србије (Министарство културе, информисања и информационог друштва, Министарство за људска и мањинска права, државну управу и локалну самоуправу, Министарство здравља, Министарство рада и социјалне политике) обезбеђују средства за израду и реализацију планова, програма и пројеката из своје области; праћење реализације приоритетних планских решења;
– Завод за заштиту природе Србије: израђује студију заштите природног добра; прати стање заштићеног природног добра и предузима мере његове активне и пасивне заштите; пружа стручну помоћ управљачу природног добра; врши представљање и популарисање природних вредности Специјалног резервата природе;
– Републички завод за заштиту споменика културе: доношење урбанистичких планова интегративне конзервације за манастирске комплексе, израда студије валоризације научно образовних, културно-историјских и туристичких потенцијала непокретних културних добара и евидетираних непокретности; дефинисање граница заштићене околине културних добара;
– „Коридори Србије” д.о.о.: послови експропријације и израде планске и пројектне документације за аутопут Е-80; стручни послови, планирање изградње и организовање стручног надзора над изградњом аутопута;
– ЈП „Путеви Србије”: одржавање, заштита, коришћење, развој и управљање државним путевима I и II реда Републике Србије;
– АД „Железнице Србије”: одржавање пруга и технички надзор над њима, надзор над другим пружним и станичним објектима и постројењима, одржавање и изградња уређаја, постројења и инсталација при реконструкцији пруге Ниш – Пирот – граница са Републиком Бугарском;
– ЈП „Електромрежа Србије”, ЈП „Електропривреда Србије”, ПД „Југоисток” – учествују у реализацији прироритетних планских решења у области електроенергетике;
– ЈП „Србијашуме”: врши заштиту, унапређење, коришћење и управљање државним шумама, шумским земљиштем и другим шумским потенцијалима, пружа стручну помоћ власницима приватних шума; 
	
– локалне самоуправе: доносе просторне планове јединица локалних самоуправа и урбанистичке планове, учествују у обезбеђењу финансијских средстава, пореских олакшица, стимулативних мера, организују едукације и семинаре из различитих области (сакупљање и прерада лековитог биља, развој предузетништва), надлежне су за одржавање, заштиту, коришћење, развој и управљање општинским путевима; доносе програме заштите животне средине и програме мониторинга животне средине; доносе програме развоја туризма;
– Управљач природног добра (утврдиће се Актом о проглашењу Суве планине као специјалног резервата природе; Студијом „Специјални резерват природе Сува планина”: Предлог за стављање под заштиту Завода за заштиту природе Србије, за управљача је предложено ЈП „Србијашуме”): доноси план управљања заштићеним подручјем, издаје дозволе за посете строгом резервату природе у циљу образовања, доноси правилник о унутрашњем реду и чуварској служби; обезбеђује услове за спровођење научно-истраживачких, образовних, културних, информативно-пропагандних и других активности;
– невладине организације, учествују у јавној расправи о предлогу акта о проглашењу заштићеног подручја; учествују у представљању и популарисању природних вредности специјалног резервата природе.
3. МЕРЕ И ИНСТРУМЕНТИ ЗА ИМПЛЕМЕНТАЦИЈУ
3.1. ЕКОНОМСКО-ФИНАНСИЈСКЕ МЕРЕ
За планска решења заштите, уређења и коришћења природних система и ресурса:
– обезбеђивање повољних кредита за инвестирање у уређење пољопривредног земљишта у зонама заштите природних вредности, за обнављање пашњачког сточарства, за спровођење еколошко исправних мелиорација ливада и пашњака и развој органске пољопривредне производње; 
	
– обезбеђење директних државних улагања из буџета Републике Србије, као и буџета општине Бела Паланка, општине Гаџин Хан и општине Бабушница за одржавање и унапређење пољопривредне производње и пласмана производа;
– обезбеђење надокнаде сеоским домаћинствима услед ограничења у коришћењу пољопривредног земљишта која су настала успостављањем режима заштите.
За планска решења у области становништва:
– кредитно-финансијска подршка самозапошљавању, здравствено-социјалне политике и система образовања (програми преквалификације и други облици образовања одраслих, птт услуге, доступност интернета и сл.) за побољшање квалитета живота на селу (како младог, тако и остарелог становништва);
– предузимање финансијских мера за побољшање наталитета;
– предузимање низа мера економске и социјалне политике од стране локалних самоуправа, шире друштвене заједнице и државе за побољшање социјалног статуса појединих категорија становника (одраслих особа без образовања, деце, жена, старих и других посебно угрожених група).
За планска решења у области развоја мреже насеља и јавних служби: 
– пореске олакшице и субвенције за обављање традиционалних делатности;
– обезбеђење и удруживања средстава из буџета Републике Србије, буџета града Ниша и општина Гаџин Хан и Бела Паланка и средстава приватног сектора за ревитализацију домова културе.
За планска решења привредног развоја:
– обезбеђивање и удруживање средстава Републике Србије (Фонд за развој Републике Србије, и сл.), пословних банака (са највећим степеном осигурања и најнижим каматним стопама) и средстава локалних самоуправа за отварање нових радних места, за самозапошљавање и запошљавање млађег и женског дела популације;
– пореске олакшице, стимулативне мере комуналне политике и политике цена грађевинског земљишта за развој сектора малих и средњих предузећа:
– повољни кредити и порески подстицаји за модернизацију и изградњу објеката за откуп и прераду млека и млечних производа, откуп и примарну прераду воћа, шумских плодова, лековитог и ароматичног биља, кланица и објеката за прераду меса;
– обезбеђивање и удруживање средстава Републике Србије (Фонд за развој Републике Србије, средства Министарства пољопривреде, трговине, шумарства и водопривреде и сл.), средстава локалних самоуправа, привредних банака и приватних предузетника за ревитализацију напуштених објеката и отварање нових радних места.
За планска решења у области туризма:
– монетарни инструменти су: oбезбеђење и удруживање директних државних улагања из буџета, као и из буџета града Ниша и општина Беле Паланке и Гаџиног Хана, Националног инвестиционог плана и других фондова, привлачење страних донаторских средстава, развојни кредити и субвенциониране камате и друго за израду и спровођење програма развоја туризма сувопланинске области, прибављања и уређења грађевинског земљишта, развоја туристичке инфраструктуре и супраструктуре и друго;
– фискални инструменти су: ослобађање или смањење пореза на новозапослене, ослобађање или смањење пореза на добит, диференциране туристичке накнаде, преношење губитака у наредне године, убрзана амортизација, концесије, ниже царине на увоз опреме и друго.
За планска решења развоја саобраћајне инфраструктуре:
– удруживање средстава за развој мреже државних путева из буџета Републике Србије, средстава „Коридори Србије” д.о.о., ЈП „Путеви Србије” и кредитних средстава међународних асоцијација, и др; 
	
– удруживање средстава за развој мреже државних железница из буџета Републике Србије, средстава АД „Железнице Србије” и кредитних средстава међународних асоцијација, и друго.
За планска решења развоја комуналне инфраструктуре:
– обезбеђење и удруживање средстава из буџета Републике Србије, буџета обухваћених општина, средстава јавних комуналних предузећа и приватног сектора, кредита и средстава из донација, за израду и реализацију планова и развој система управљања комуналним отпадом.
За планска решења заштите природе:
– увођење накнаде за коришћење природних вредности и санације и рекултивације деградираног простора;
– увођење накнаде за загађивање животне средине.
За планска решења заштите непокретних културних добара:
– обезбеђење и удруживање средстава из буџета Републике Србије, прихода града Ниша и општина Гаџин Хан и Бела Паланка и средстава приватног сектора за реализацију заштите непокретних културних добара.
За планска решења инфраструктурних мрежа:
– обезбеђење и удруживање средстава из буџета Републике Србије, јавних предузећа, прихода локалних самоуправа и приватног сектора за реализацију објеката и комплекса инфраструктурних мрежа;
– порески подстицаји за коришћење обновљивих извора енергије.
3.2. ОРГАНИЗАЦИОНЕ МЕРЕ И ИНСТРУМЕНТИ
За планска решења у области становништва, развоја мреже насеља и јавних служби: 
	
– организовање програма квалификације и преквалификације и други облици образовања одраслих;
– коришћење слободног стамбеног фонда за развој система социјалног становања;
– формирање мобилних екипа примарне здравствене заштите и социјалне заштите.
За планска решења привредног развоја:
– оснивање регионалне агенције за рурални развој и повећање конкурентске способности привредних субјеката и локалних заједница за коришћење средстава из различитих јавних и приватних, домаћих и страних извора;
– креирање повољног привредног амбијента кроз стварање ефикасне администрације (смањење административне процедуре) у правцу формирања „one stop shop” (све на једном месту) и пружања on – line услуга и сервиса;
– организовање обука и курсева за заинтересоване предузетнике;
– формирање базе података о грађевинском земљишту; 
– организовање едукација сакупљача и прерађивача лековитог и зачинског биља.
За планска решења у области туризма:
– модели уговорног повезивања/организовања, односно различити видови кластерског и просторног удруживања (пре свега регионалних и локалних) туристичких субјеката, у креирању туристичких производа сувопланинског туристичког простора; 
	
– формирање информационог система о туристичким ресурсима и тражњи;
– увођење мониторинга туристичког пословања, промоције и пропаганде сувопланинске области.
За планска решења у области развоја водне инфраструктуре:
– организација службе осматрања и обавештавања на већим водотоцима, ради благовременог обавештавања о опасностима од поплава;
– оспособљавање грађана за заштиту и спасавање од поплава, кроз личну и узајамну заштиту.
За планска решења развоја комуналне инфраструктуре:
– набавка потребних возила и контејнера, изградња станица за сакупљање и организовање комуналне службе на туристичким локалитетима;
– набавка потребних мобилних станица за сакупљање отпада;
– дефинисање распореда (плана) рада мобилних ветеринарских јединица;
– набавка потребних возила за рад мобилних ветеринарских станица.
За планска решења развоја заштите животне средине:
– одређивање локација и постављање мерних станица за праћење и контролу квалитета ваздуха, воде, земљишта и нивоа буке.
За планска решења заштите непокретних културних добара:
– обезбеђење неопходне саобраћајне у друге инфраструктуре, обележавање и уређење приступа непокретним културним добрима и евидентираним непокретностима у оквиру туристичке презентације истих.
3.3. ПЛАНСКО-ПРОГРАМСКЕ МЕРЕ
За планска решења заштите, уређења и коришћења природних система и ресурса:
– доношење програма заштите, уређења и коришћења пољопривредног земљишта;
– израда пројеката рекултивације пољопривредног земљишта;
– доношење програма газдовања шумама.
За планска решења привредног развоја:
– израда неопходне планске и пројектне документације за опремање локација (за обезбеђење просторних, саобраћајних и инфраструктурних услова за отварање нових МСП).
За планска решења у области туризма:
– доношење програма развоја туризма;
– израда пројеката развоја туристичке инфраструктуре и супраструктуре.
За планска решења развоја саобраћајне инфраструктуре:
– израда планске и пројектне документације за реконструкцију и рехабилитацију државних путева II реда;
– израда планске и пројектне документације за реализацију нових општинских путева.
За планска решења у области развоја енергетске инфраструктуре:
– израда студија просторног размештаја и потенцијалних локација соларних електрана, интеграције у енергетски систем као и друге могућности коришћења енергије сунца у захвату плана; 
	
– израда студија о могућности коришћења биомасе и других капацитета ОИЕ локалног карактера.
За планска решења у области развоја водне инфраструктуре:
– израда елабората о зонама санитарне заштите изворишта: „Мокра”, „Дивљана”, „Големо врело” у Г. Студени, „Врело” у Г. Душнику, изворишта Топоничке реке, изворишта „Ропот” у Шебету;
– израда плана за проглашење ерозивних подручја у општинама: Бела Паланка и Гаџин Хан;
– израда плана одбране од поплава од бујичних вода у општини Бела Паланка.
За планска решења развоја комуналне инфраструктуре:
– доношење регионалних планова управљања отпадом;
– израда пројеката санације и рекултивације сметлишта (са претходном проценом ризика, дефинисаним начином ремедијације и утврђеним приоритетима за санацију).
За планска решења заштите природе и животне средине:
– доношење плана управљања Специјалним резерватом природе Сува планина;
– доношење програма заштите животне средине за подручја јединица локалних самоуправа;
– доношење програма мониторинга квалитета животне средине за подручја јединица локалних самоуправа.
За планска решења заштите непокретних културних добара:
– израда студије градитељског наслеђа са валоризацијом споменичких вредности, дефинисањем граница заштите и заштићене околине и утврђивањем услова и мера заштите за сва добра под претходном заштитом;
– доношење урбанистичких планова интегративне конзервације за манастирске комплексе св. Великомученика Димитрија код села Дивљана и Успења св. Богородице у Вети и етно-села на простору делова насеља Горњи Душник, Сопотница, Калетинац, Дивљана и Космовац; 
	
– израда студије валоризације научно-образовних, културно-историјских и туристичких потенцијала непокретних културних добара и евидентираних непокретности уз одређивање приоритетних локалитета и активности у погледу предузимања мера на заштити, ревитализацији и презентацији.
3.4. НОРМАТИВНО-ПРАВНЕ МЕРЕ
За планска решења заштите природе:
– доношење акта о проглашењу Суве планине као специјалног резервата природе;
– доношење правилника о унутрашњем реду и чуварској служби за Специјални резерват природе Сува планина;
– доношење аката о проглашењу евидентираних природних добара за споменике природе (стара стабла и стабла – записи).
За планска решења развоја комуналне инфраструктуре;
– доношење законске регулативе, техничких прописа и стандарда везаних за економску ефикасност на регионалном и општинском нивоу;
– доношење одлука о поверавању управљања и уређења сеоских гробаља јавном комуналном предузећу;
– доношење одлука о поверавању управљања и уређења пијаца јавном комуналном предузећу.
За планска решења заштите вода:
– доношење решења о зонама санитарне заштите за изворишта „Мокра”, „Дивљана”, „Големо врело” у Горњој Студени, „Врело” у Горњем Душнику, изворишта Топоничке реке, изворишта „Ропот” у Шебету.
За планска решења заштите непокретних културних добара:
– доношење аката о проглашењу евидентираних непокретности за културна добра.
4. СМЕРНИЦЕ ЗА ИЗРАДУ УРБАНИСТИЧКИХ ПЛАНОВА И ДРУГЕ РАЗВОЈНЕ ДОКУМЕНТАЦИЈЕ ЗА ПОДРУЧЈЕ ПЛАНА
4.1. НАЧИН СПРОВОЂЕЊА ПРОСТОРНОГ ПЛАНА
Просторни план спроводиће се на следећи начин:
1. Директном применом Просторног плана, издавањем информације о локацији и локацијске дозволе, за делове територије који нису обухваћени урбанистичким плановима, урбанистичким пројектима и шематским приказима уређења насеља.
2. Као обавезујућа у спровођењу Просторног плана утврђују се планска решења Просторног плана подручја инфраструктурног коридора Ниш – граница Бугарске, за линијске и пунктуалне инфраструктурне системе и објекте.
3. Разрадом у просторним плановима јединица локалне самоуправе:
– у Просторном плану општине Бела Паланка – израдом шематског приказа уређења за насеља Бежиште, Горња Коритница, Доња Коритница, Дивљана, Мокра, Космовац, Ново Село, Вргудинац, Топоница и Вета; 
	
– у Просторном плану општине Гаџин Хан – израдом шематског приказа уређења за насеља Велики Крчимир, Мали Крчимир, Велики Вртоп, Шебет, Калетинац, Сопотница, Горњи Душник, Миљковац, Ћелије, Чагровац, Јагличје, Копривница.
4. Разрадом Просторног плана израдом планова генералне регулације:
– израдом планова генералне регулације за Горњу и Доњу Студену (предвиђено Просторним планом административног подручја града Ниша).
5. Разрадом Просторног плана израдом планова детаљне регулације:
1) Скијалиште Бојанине воде приликом чије израде ће се, у сарадњи са Заводом за заштиту природе Србије и ЈП „Србијашуме”, дефинисати трасе скијашких стаза, у циљу спречавања негативних последица услед уклањања шумске вегетације на стрмом терену;
2) Влашка пољана (комплекс верског туризма); 
3) Дивљана – Мокра (Спортско-рекреативни центар Дивљана, акумулација Дивљана, и манастир Св. Великомученика Димитрија)
4) Туристички комплекс у КО Горњи Душник;
5) Манастир Успења св. Богородице у Вети;
6) Етно-села на простору делова насеља Горњи Душник, Сопотница, Калетинац, Горња Студена, Доња Студена, Дивљана и Космовац (локације ће се одредити на основу Студије о валоризацији непокретних културних добара);
7) Саобраћајница:
– планираних државних путева, након израде генералног пројекта са претходном студијом оправданости;
– планираних општинских путева: део кружног туристичког пута од Малог Крчимира до Колиба; Ћелије – Крст; део кружног туристичког пута Ћелије – Јагличје – Копривница – Доња Студена; Доња Студена – Банцарево; Бојанине воде – Плоче; део кружног туристичког пута Бојанинe водe – Космовaц – Влашка пољана; део кружног туристичког пута од Топонице до Влашке Пољане; део кружног туристичког пута Топоница – Вргудинац; део кружног туристичког пута Ново Село – Мокра; део кружног туристичког пута Мокра – Преслап – Мало Коњско до укључења у општински пут код Манастира Св. Димитрија; део кружног туристичког пута Мало Коњско – Велико Коњско – Колибе – Јечмиште – Бежиште;
8) Далековода 35 кV ТС 110/35 kV Бела Паланка до ТС 35/10 kV Доњи Душник. 
	
9) За потребе изградње објеката ветрогенератора и соларних фотонапонских постројења (соларних електрана), постројења за биомасу као и за мале хидроелектране уколико су снаге веће од 1,0 MW.
10) За простор групних ППОВ-а.
11) За главне колекторе отпадних вода.
12) За уређење водотокова, осим за деонице за које се уређење врши у оквиру постојеће парцеле водног земљишта.
6. Разрадом Просторног плана израдом урбанистичких пројеката за:
1) Визиторски центар Колибе;
2) Улазно-излазне пунктoве у Специјални резерват природе код села Топоницa, Вргудинац, Бежиште и Велики Крчимир;
3) Објекте за производњу енергије из обновљивих извора снаге до 1,0 MW;
4) Локалне резервоаре, прекидне коморе и пумпне станице;
5) Простор појединачних ППОВ-а.
5. СМЕРНИЦЕ ЗА ИЗРАДУ УРБАНИСТИЧКИХ ПЛАНОВА И ДРУГЕ РАЗВОЈНЕ ДОКУМЕНТАЦИЈЕ
Смернице за израду урбанистичких планова
План генералне регулације за Горњу Студену обухвата грађевинско подручје насељеног места Горња Студена, као резиденцијалног пункта скијалишта Бојанине воде, укључујући викенд зоне на подручју КО Горња Студена.
План генералне регулације за Доњу Студену обухвата грађевинско подручје насељеног места Доња Студена, као насеља са ограниченим функцијама централитета у оквиру админстративног подручја града Ниша. 
	
У погледу заштите непокретних културних добара, планови генералне регулације за Горњу Студену и Доњу Студену регулисаће очување архитектонских и амбијенталних вредности насеља, где ће се презентовати традиционална архитектура и начин живота планског подручја уз уклапање у еколошке и едукативне програме (стари занати, традиционална припрема хране, етнолошка баштина и сл.).
На основу Студије о валоризацији непокретних културних добара, на подручју насеља Сопотница, Горњи Душник и Калетинац, Горња и Доња Студена, Дивљана и Космовац, одредиће се локације за етно-села које ће се разрадити плановима детаљне регулације. Плановима детаљне регулације за етно-села, активности усмеравати првенствено на ревитализацију постојеће структуре уз очување типологије објеката. Обликовање фасада, одабир архитектонских детаља, грађевинског материјала, боја и слично, треба да је у складу са амбијентом и визуелним идентитетом простора.
Планови детаљне регулације за манастир св. Великомученика Димитрија и Успења св. Богородице регулисаће заштиту и коришћење манастирских комплекса и не смеју делити манастирске целине нити обухват њихове заштићене околине. Њима се не могу мењати мере заштите утврђене актом о проглашењу нити границе непокретног културног добра и његове заштићене околине, а граница обухвата не сме бити мања или делити границу заштићене околине непокретног културног добра. Oбјекте чувати у изворној намени, а у случају увођења нових функција водити рачуна да се избором функција не вулгаризују амбијентална и споменичка својства. Инфраструктуру и објекте привременог и сталног карактера неопходне за туристичку презентацију планирати на просторима ван обухвата заштићене околине.
За планиране коридоре државних путева неопходна је израда генералног пројекта са претходном студијом оправданости, а након тога плана детаљне регулације.
Смернице за израду друге развојне документације
У погледу заштите непокретних културних добара неопходна је израда студије о валоризацији непокретних културних добара и непокретности које уживају претходну заштиту на планском подручју, којом ће се утврдити релевантни подаци о свим објектима и локалитетима, обрађени тако да се на основу њих могу утврдити конкретни појединачни услови и мере заштите, границе заштите и обухват заштићене околине. На основу валоризације научно-образовних, културно-историјских и туристичких потенцијала непокретних културних добара и евидетираних непокретности потребно је одредити приоритетне локалитете и активности у погледу предузимања мера на заштити, ревитализацији и презентацији и утврдити потенцијално подручје за формирање етно-паркова.
Спровођење Просторног плана у секторским плановима и програмима
Планска решења спроводиће се следећим секторским плановима и програмима:
– Планом управљања Специјалним резерватом природе Сува планина за период од 10 година (доноси Управљач заштићеног подручја уз сагласност Министарства животне средине, рударства и просторног планирања, по претходно прибављеним мишљењима надлежних министарстава);
– средњорочним и годишњим програмима уређивања грађевинског земљишта за подручја јединица локалних самоуправа (скупштине општина/града у сарадњи са јавним предузећима);
– годишњим програмима заштите, уређења и коришћења пољопривредног земљишта (скупштине општина/града уз сагласност Министарства пољопривреде, трговине, шумарства и водопривреде, у сарадњи са удружењима пољопривредних произвођача и власницима земљишта);
– плановима у области образовања, здравствене заштите, социјалне заштите, развоја културе и спорта (скупштине општина/града, у сарадњи са надлежним министарствима, управама општина/града, месним заједницама, приватним сектором и невладиним организацијама); 
	
– програмима развоја туризма (скупштине општина/града у сарадњи са надлежним министарством и туристичким организацијама);
– средњорочним и годишњим програмом изградње, рехабилитације и одржавања државних путева (ЈП „Путеви Србије”, у сарадњи са надлежним управама општина/града);
– средњорочним и годишњим програмима изградње, рехабилитације и одржавања општинских путева (надлежне управе и дирекције општина/града);
– плановима за проглашење ерозивних подручја (скупштине општина/града, у сарадњи са министарством надлежним за водопривреду);
– плановима одбране од поплава од бујичних вода (скупштине општина/града, у сарадњи са министарством надлежним за водопривреду);
– плановима развоја енергетике (јединице локалне самоуправе);
– програмима заштите животне средине за подручја јединица локалних самоуправа (доносе јединице локалне самоуправе);
– програмима мониторинга квалитета животне средине за подручја јединица локалних самоуправа (скупштине јединица локалне самоуправе у сарадњи са надлежним управама);
– средњорочним и годишњим програмима истраживања и заштите непокретних културних добара (Републички завод за заштиту споменика културе и Завод за заштиту споменика културе у Нишу у сарадњи с надлежним општинским управама, односно, градском управом).