На основу члана 35. став 2. Закона о планирању и изградњи („Службени гласник РС”, бр. 72/09, 81/09 – исправка, 64/10 – УС и 24/11) и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07, 65/08 и 16/11),

Влада доноси
 

УРЕДБУ

о утврђивању Просторног плана подручја посебне намене хидроелектрана „Бродарево 1” и „Бродарево 2” на реци Лим

"Службени гласник РС", број 49 од 15. маја 
	2012.
 
Члан 1.
Утврђује се Просторни план подручја посебне намене хидроелектрана „Бродарево 1” и „Бродарево 2” на реци Лим (у даљем тексту: Просторни план), који је одштампан уз ову уредбу и чини њен саставни део.
 
Члан 2.
Просторним планом утврђују се основе организације, коришћења, уређења и заштите подручја посебне намене хидроелектрана „Бродарево 1” и „Бродарево 2” на реци Лим на деловима територија општина Сјеница и Пријепоље.
 

Члан 3.
Просторни план састоји се из текстуалног дела и графичких приказа.
Текстуални део Просторног плана објављује се у „Службеном гласнику Републике Србије”.
Графички прикази (рефералне карте) израђени су у размери 1: 50.000, и то: реферална карта 1 – Посебна намена простора; реферална карта 2 – Мрежа насеља и инфраструктурни системи; реферална карта 3 – Природни ресурси, заштита животне средине и природних и културних добара, туризам и реферална карта 4 – Карта спровођења.
Графички прикази (детаљне карте) израђене у размери 1: 1. 000 и то: 1) детаљна карта тунела „Брусовник” (са измењеном трасом државног пута I реда М.21) и акумулације „Бродарево 2” (зона акумулације до коте 490,4 mнм) – брана „Лучице”; 2) детаљна карта тунела „Јунаковине” (са измењеном трасом државног пута I реда М.21) и акумулације „Бродарево 1” (зона акумулације до коте 521,0 mнм) – брана „Јунаковине”, и у размери 1: 2.500; 3) детаљна карта далековода 110 kV (веза од бране „Лучице” на постојећи далековод ТС Пријепоље – ЕДФ/ЕВП Бродарево) и далековода 35 kV (веза од бране „Лучице” на постојеће далеководе ТС Бродарево – ТС Каћево и ТС Бродарево – ТС Сељашница) – везе са ХЕ „Бродарево 2”; 4) детаљна карта далековода 110 kV (веза од бране „Јунаковине” на ЕДФ/ЕВП Бродарево, односно на ТС Сјеница) и далековода 35 kV (веза од бране „Јунаковине” на ТС Бродарево) – везе са ХЕ „Бродарево 1”.
Графичке приказе из ст. 3. и 4. овог члана, израђене у осам примерака, оверава својим потписом министар надлежан за послове просторног планирања.
 

Члан 4.
Просторни план се спроводи непосредно локацијском дозволом, и по потреби урбанистичким плановима, као и развојним плановима и програмима, програмима уређења грађевинског земљишта и програмима заштите животне средине и природе.
 

Члан 5.
Графички прикази из члана 3. ст. 3. и 4. ове уредбе, чувају се трајно у Влади (један комплет), Министарству животне средине, рударства и просторног планирања (два комплета), Министарству за инфраструктуру и енергетику (један комплет), општини Сјеница (један комплет), општини Пријепоље (један комплет) и Републичкој агенцији за просторно планирање (два комплетa). 
	

Документациона основа на којој се заснива Просторни план чува се у Републичкој агенцији за просторно планирање.
 

Члан 6.
Право на непосредан увид у графичке приказе из члана 3. ст. 3. и 4. ове уредбе имају правна и физичка лица, под условима и на начин које ближе прописује министар надлежан за послове просторног планирања.
 

Члан 7.
Просторни планови јединица локалне самоуправе, урбанистички планови и пројекти ускладиће се са одредбама ове уредбе на начин утврђен Просторним планом.
Планови и програми развоја који се доносе по посебним прописима, прописи и други општи акти ускладиће се са одредбама ове уредбе у року од годину дана од дана њеног ступања на снагу.
Просторни планови јединица локалне самоуправе, урбанистички планови и пројекти, планови и програми развоја донети до дана ступања на снагу ове уредбе, примењују се у деловима који нису у супротности са овом уредбом.
 

Члан 8.
Ова уредба ступа на снагу осмог дана од дана објављивања у „Службеном гласнику Републике Србије”.
 

05 број 110-2935/2012

У Београду, 23. априла 2012. године

Влада

Председник,

др 
	Мирко Цветковић, с.р.
 
 

ПРОСТОРНИ ПЛАН ПОДРУЧЈА ПОСЕБНЕ НАМЕНЕ ХИДРОЕЛЕКТРАНА „БРОДАРЕВО 1” И „БРОДАРЕВО 2” НА РЕЦИ ЛИМ 
	

 
Одлуку о изради Просторног плана подручја посебне намене хидроелектрана „Бродарево 1” и „Бродарево 2” на реци Лим (у даљем тексту: Просторни план), донела је Влада, а објављена је у „Службеном гласнику РС”, број 46/11 од 24. јуна 2011. године. Саставни део ове одлуке је и Одлука о изради стратешке процене утицаја Просторног плана подручја посебне намене хидроелектрана „Бродарево 1” и „Бродарево 2” на реци Лим на животну средину („Службени гласник РС”, број 27/11).
Носилац израде Просторног плана је Републичка агенција за просторно планирање, док је стручни кообрађивач Јавно предузеће Дирекција за урбанизам – Крагујевац.
Правни основ за доношење Просторног плана, садржан је у одредби члана 21. став 1. Закона о планирању и изградњи („Службени гласник РС”, бр. 72/09, 81/09 – исправка, 64/10 – УС и 24/11), којим је утврђено да се: просторни план подручја посебне намене доноси за подручје које због искоришћења хидропотенцијала или изградње објеката за које грађевинску дозволу издаје министарство надлежно за послове грађевинарства, захтева посебан режим организације, уређења, коришћења и заштите простора, или које је као такво одређено Просторним планом Републике Србије.
Правни основ за припрему Просторног плана, садржан је у одредбама члана 75. Закона о планирању и изградњи, којим су утврђене надлежности Републичке агенције за просторно планирање (у даљем тексту: Агенција), по којим је Агенција, између осталог, надлежна за припрему, координацију, праћење израде просторног плана подручја посебне намене (ППППН), у сарадњи са надлежним министарствима и другим органима и организацијама, односно да у случају потребе Агенција израђује просторни план подручја посебне намене који се финансира из других извора, у складу са законом.
Просторни план се ради на основу следећих, законом утврђених начела:
– одрживи развој;
– подстицање равномерног регионалног развоја;
– усклађеност социјалног развоја, економске и енергетске ефикасности, заштите и ревитализације животне средине и градитељског наслеђа, природних, културних и историјских вредности;
– реализација развојних приоритета и обезбеђење услова за рационално коришћење необновљивих ресурса и обновљивих извора енергије;
– спречавање и заштита од природних и техничко-технолошких несрећа;
– планирање и уређење простора за потребе одбране земље и изградњу објеката од посебног значаја за одбрану земље;
– учешће јавности;
– сарадња између државних органа, аутономних територијалних заједница, јединица локалних самоуправа, привредних друштава, установа, невладиних организација, грађана и других учесника у просторном развоју;
– усаглашеност са европским стандардима и нормативима у области планирања и уређења простора, у циљу стварања услова за трансграничну и међународну сарадњу и укључивање Републике Србије у процесе европских интеграција.
Планирање и уређење простора заснива се на хоризонталној и вертикалној координацији. У том смислу, хоризонтална координација подразумева повезивање са суседним територијама у току планирања ради решавања заједничких функција и интереса, као и повезивање и партиципацију свих учесника у просторном развоју. Вертикална координација подразумева успостављање веза свих нивоа просторног и урбанистичког планирања и уређења простора, од националног ка регионалном и даље ка локалном нивоу.
Израда Просторног плана је заснована на следећим принципима:
– принцип индуктивности који подразумева вршење свеобухватне анализе стања, идентификацијом потенцијала и ограничења планског подручја, снага, слабости, могућности и претњи (SWOT), кроз анализу важеће документације, разговоре са кључним актерима, идентификацију раскорака и веза;
– принцип контекстуалности, где ће планско подручје и његов просторни развој бити посматрани у ширем регионалном окружењу;
– принцип интегралности, где ће се координација израде Просторног плана и рад на обради појединих тема вршити синтезним поступком и путем активне корелације три кључне димензије: економске, социјалне и еколошке;
– принцип одрживости где ће целокупни територијални капитал бити третиран пажљиво и уз поштовање биолошког и културног диверзитета и локалних специфичности;
– принцип партиципативности који подразумева омогућавање да сви заинтересовани представници јавног и цивилног сектора активно учествују на изради плана у свим фазама израде, као и да дају свој допринос у дефинисању циљева и планских решења, односно стратешких приоритета и пројеката.
Просторни план се доноси за период до 2020. године, са елементима за имплементацију Просторног плана за период до 2015. године. 
	

Припрема Просторног плана обухвата и поступак стратешке процене утицаја на животну средину у складу са Законом о стратешкој процени утицаја на животну средину („Службени гласник РС”, бр. 135/04 и 88/10), Законом о планирању и изградњи и Правилником о садржини, начину и поступку израде планских докумената („Службени гласник РС”, бр. 31/10, 69/10 и 16/11).
 

I. Полазне oснове
 
I.1. Обухват и опис граница подручја просторног плана 
	 
 
Подручје Просторног плана налази се у југозападном делу Србије. У регионално-географском погледу планско подручје припада Западној Србији, као крупној просторној целини издвојеној према географским, историјским, функционалним и културним карактеристикама. У физичком смислу, подручје се простире правцем југоисток-северозапад, што је и смер тока реке Лим. У административном смислу, планско подручје припада Златиборском управном округу (општине Пријепоље и Сјеница).
Подручје Просторног плана обухвата део административног подручја општина Пријепоље и Сјеница, и то: 
	

– на територији општине Пријепоље следеће целе катастарске општине (КО): Баре, Бродарево, Гостун, Грачаница, Гробнице, Дивци, Доњи Страњани, Завинограђе, Заступ, Крушево, Милаковићи, Миљевићи, Поткрш, и делови КО Мрчковина и Копривна,
– на територији општине Сјеница следеће целе катастарске општине (КО): Захумско и Крајиновиће и делови КО Божов Поток, Праља, Шушуре и Сјеница.
Територијални обухват подручја Просторног плана одређен је површинама наведених катастарских општина на деловима територија општина Пријепоље и Сјеница, као и површинама наведених делова катастарских општина одређених координатама трасе новог, 110 kV далековода „ТС Сјеница – ХЕ Бродарево 1” (датим у табели 1) и заштитним појасом од 50 m лево и десно од трасе далековода.
 
Табела 1. Елементи за геодетско обележавање трасе далековода ТС Сјеница – ХЕ Бродарево 1
 





Ознака угаоног/

крајњег стуба 
				



Координате угаоног/крајњег стуба





X


Y




К1



7417558,2532



4792481,2923





УС2



7414834,1060



4792267,5343





УС3



7413027,3296



4792606,5398





УС4



7412032,2424



4792047,6780





УС5



7409002,7435



4791809,9597





УС6



7404655,6219



4789401,9022





УС7



7404212,2479



4788075,6911





УС8 – двосистемски



7399079.4517



4787325,1914




 
Табела 2. Површине, број насеља и КО на подручју Просторног плана, 2011. 
	

 





Р.б.



Назив општине 
				



Број KO 
				



Број насеља 
				



Површина 
				у km²




1.  



Пријепоље



15



15



139,14





1. Баре



1. Баре



5,75





2. Бродарево



2. Бродарево



6,58





3. Гостун



3. Гостун



3,83





4. Грачаница



4. Грачаница



3,09





5. Гробнице



5. Гробнице



9,42





6. Дивци



6. Дивци



14,10





7. Лучице





7. Д. Страњани



8. Д.Страњани



23,29





8. Завинограђе



9. Завинограђе



3,96





9. Заступ



10. Заступ



13,63





10. Крушево



11. Крушево



8,69





11. Милаковићи



12. Милаковићи



31,64





12. Миљевићи



13. Миљевићи



12,18





14. Прањци





13. Поткрш



15. Поткрш



2,09





14. Мрчковина



–


0,15





15. Копривна



–


0,64





2.  



Сјеница



6


8  



60,24





1. Захумско



1. Захумско



21,59





2. Височка





3. Врбница





4. Плана





2. Крајиновиће



5. Крајиновиће



37,54





6. Блато





7. Језеро





8. Тутиће





3. Божов Поток



–


0,38





4. Праља



–


0,19





5. Шушуре



–


0,42





6. Сјеница



–


0,12





УКУПНО



21



23



199,38




 
Граница подручја Просторног плана одређена је границама целих КО:
1. северна граница – од тромеђе катастарских општина Миљевићи, Хрта и Виницка на територији општини Пријепоље, у правцу североистока, поклапа се са северном границом КО Миљевићи и КО Дивци, до тромеђе катастарских општина Дивци, Хисарџик и Сопотница на територији општини Пријепоље;
2. источна граница – од претходне тачке, у правцу југа, поклапа се са источном границом КО Дивци, КО Доњи Страњани, КО Гробнице и североисточном границом КО Милаковићи на територији општине Пријепоље, и наставља источном границом КО Крајиновиће и КО Захумско на територији општине Сјеница, до пресека са државном границом;
3. јужна граница – од претходне тачке, у правцу запада, поклапа се са јужном границом КО Захумско на територији општине Сјеница, и наставља јужном границом КО Баре и КО Заступ на територији општине Пријепоље, до пресека границе катастарских општина Заступ и Слатина на територији општине Пријепоље, са државном границом.
4. западна граница – од претходне тачке, у правцу севера, поклапа се са западном границом КО Заступ, КО Бродарево, КО Завинограђе, КО Поткрш, КО Крушево и јужном границом КО Миљевићи на територији општине Пријепоље, до почетне тачке овог описа, као и деловима КО Мрчковина и КО Копривна (општина Пријепоље), КО Божов Поток, КО Праља, КО Шушуре и КО Сјеница (општина Сјеница), одређених координатама трасе новог, 110kV далековода „ТС Сјеница – ХЕ Бродарево 1” (табела 1) и заштитним појасом од 50 m лево и десно од трасе далековода.
Укупна површина подручја Просторног плана износи око 199,4 km². 
	 
 

Основне специфичности подручја Просторног плана
 
Основне специфичности подручја Просторног плана опредељују његове посебне намене, концепцију одрживог развоја подручја и режима заштите, коришћења и уређења простора. 
	

Посебне намене обухваћеног подручја од националног и регионалног значаја, утврђене су планским и стратешким документима на националном нивоу – Законом о Просторном плану Републике Србије („Службени гласник РС”, број 88/10), Националном стратегијом одрживог развоја („Службени гласник РС”, број 57/08), Стратегијом развоја енергетике Републике Србије до 2015. године („Службени гласник РС”, број 44/05), Водопривредном основом Републике Србије („Службени гласник РС”, број 11/02) и друго. 
	

Кључну посебну намену, која опредељује концепцију и планска решења заштите, коришћења и уређења простора и има највећи утицај на подручје у обухвату Просторног плана, представља водопривредна и хидроенергетска намена планираних хидроелектрана (ХЕ) „Бродарево 1” и „Бродарево 2” и акумулација у саставу ових система, односно резервисање простора за реализацију акумулација и ХЕ „Бродарево 1” и „Бродарево 2”, у склопу Регионалног речног система за уређење, коришћење и заштиту вода „Дрина са Лимом и Увцем”.
Посебне намене подручја Просторног плана представљају и:
– заштићена и за заштиту предвиђена природна добра од националног и међународног значаја – предели изузетних одлика (у даљем тексту: ПИО) „Озрен – Јадовник” и „Камена Гора” , и друга подручја предвиђена за заштиту природних вредности и укључивање у мрежу европских подручја значајних са становишта примене Бернске конвенције (EMERALD) и еколошки значајних подручја (NATURA 2000), као и значајних подручја за заштиту птица (IBA), биљака (IPA) и лептира (PBA); 
	

– коридор државног пута I реда број 21 – обезбеђује квалитетну саобраћајну повезаност Западне и Централне Србије са Црном Гором, и представља предуслов за остваривање функционалних веза са окружењем и привредну сарадњу. Планирано је измештање дела трасе овог пута, у циљу формирања акумулационог простора ХЕ „Бродарево 1” и „Бродарево 2”.
– коридор магистралне међународне железничке пруге број 1 (постојећи), која представља основну везу коридора X и VII (Дунав) са Јадранским морем. Планирана је модернизација пруге за интермодални транспорт, а изградња другог колосека евентуално у постпланском хоризонту.
– туристичко подручје у потезу Лима и на обронцима Озрена и Јадовника, као део подручја примарне туристичке дестинације „Златар – Пештер”, са потенцијалима за успостављање целогодишње туристичке понуде интегрисане са туристичким просторима у непосредном окружењу подручја Просторног плана; 
	

– простор посебне намене – погранични појас уз граничну линију са Црном Гором, који се дефинише према Закону о заштити државне границе („Службени гласник РС”, број 97/08), и који се третира као простор са посебним режимом коришћења, уређења и изградње.
Остале специфичности планског подручја:
– зона потапања – простор вишенаменских акумулација, које ће настати планираним преграђивањем Лима на профилу „Јунаковине” (ХЕ „Бродарево 1” – узводно) и „Лучице” (ХЕ „Бродарево 2” 
	– низводно), према усвојеној коти плављења.
– зона заштите од поплава и ерозије – појас приобалног земљишта брањеног/небрањеног подручја уз реку Лим и будуће акумулације, који се дефинише према Закону о водама („Службени гласник РС”, број 30/10), и који се третира као простор са посебним режимом коришћења, уређења и изградње.
– „Лимски коридор” – потез/зонa обједињене заштите планираних енергетских система на Лиму (акумулације на Лиму и хидроелектране са припадајућом браном и објектима) и мреже коридора магистралне инфраструктуре (државни пут I реда број 21 са припадајућим путним објектима и прикључцима, магистрална железничка пруга број један са прикључцима и друго, као и заштитни појаси и површине које је неопходно штитити од негативног утицаја коридора, али и површине за лоцирање објеката у функцији коридора – гранични прелаз, туризам, услуге и друго).
– планинско подручје – планински предели обухватају преко 80% површина. Вегетацијски покривач овог простора одликује се изразитом шумовитошћу која на свим секторима знатно премашује просечне вредности под шумама за Србију. Потенцијал вегетације пашњака је усмерен и искоришћен ка развоју сточарства и екстензивном и традиционалном начину пољопривредне производње. Због одличних природних потенцијала за развој ловства (очувани шумски комплекси), на овом простору се налазе ловишта дуге традиције. Последица очуваног квалитета животне средине на овом простору (на коме су изворишни сектори и горњи токови река) су бактериолошки и хемијски незагађени водотокови.
– истражна поља минералних сировина – регистрована су лежишта геолошког грађевинског материјала (локалитети „Стругови” и „Грачаница”), док се извођење геолошких истраживања полиметаличне минерализације (олово-цинк-бакар и пратећи метали) врши на истражном пољу број 1748 „Велика Жупа”.
– непокретна културна добра и добра која уживају претходну заштиту – сакрално, профано, урбано градитељско наслеђе и народно градитељство у насељеним местима, као и археолошка налазишта, са посебним акцентом на заштиту, одржање и уређење групације културног споменичког наслеђа дуж тока Лима, у обухвату плана.
Планирање и спровођење заштите и одрживог развоја подручја Просторног плана подразумева релативизацију супротних интереса одрживе заштите стратешких природних ресурса (воде, пољопривредно и шумско земљиште) и природних вредности (утврђених и предвиђених за заштиту) у односу на развој енергетике, туризма и других привредних делатности, развој локалних заједница и одбрану земље. 
	

Кључна питања која треба поставити приликом планирања територије Просторног плана, знајући његове основне специфичности, су:
– Како задржати и запослити локално становништво и створити му бољу економску и социјалну средину?
– Да ли је приоритет природа са својим предностима и очуваним биодиверзитетом, и која би била њена улога у комбинацији са компатибилним активностима?
– Да ли је пољопривредно земљиште у предности у односу на шуме, воду, минералне сировине и друге природне ресурсе?
– Чија брига и одговорност је имплементација „разумног концепта”?
– Каква је улога и однос локалних, регионалних и националних институција и фондова, односно улога локалног становништва?
 

I.2. Обавезе, услови и смернице из Просторног плана Републике Србије и других развојних докумената
 
У припреми Просторног плана коришћени су следећи плански документи:
– Просторни план Републике Србије од 2010. до 2020. године („Службени гласник РС”, број 88/10);
– Просторни план подручја посебне намене Специјалног резервата природе „Увац” („Службени гласник РС”, број 83/10);
– Просторни план општине Пријепоље (усвојен 2011.);
– Просторни план општине Сјеница (усвојен 2010.);
– Генерални план Пријепоља и Бродарева 2025. (усвојен 2005.).
При изради Просторног плана, у њега су инкорпориране смернице и стратешка опредељења следећих националних стратегија:
– Стратегијa регионалног развоја Републике Србије за период од 2007. до 2012. године („Службени гласник РС”, број 21/07);
– Национална стратегија одрживог развоја („Службени гласник РС”, број 57/08);
– Стратегијa развоја железничког, друмског, водног, ваздушног и интермодалног транспорта у Републици Србији од 2008. до 2015. године („Службени гласник РС”, број 4/08);
– Стратегија развоја туризма Републике Србије („Службени гласник РС”, број 91/06);
– Стратегија развоја телекомуникација у Републици Србији од 2006. до 2010. године („Службени гласник РС”, бр. 99/06 и 4/09);
– Стратегија развоја шумарства Републике Србије („Службени гласник РС”, број 59/06);
– Стратегија развоја пољопривреде Србије („Службени гласник РС”, број 78/05);
– Стратегија развоја енергетике Републике Србије до 2015. године („Службени гласник РС”, број 44/05);
– Програм остваривања Стратегије развоја енергетике Републике Србије до 2015. године за период од 2007. до 2012. године („Службени гласник РС”, бр. 17/07, 73/07, 99/09 и 27/10);
– Измена и допуна Програма остваривања Стратегије развоја енергетике Републике Србије до 2015. године за период од 2007. до 2012. године („Службени гласник РС”, број 27/10);
– Стратегија интегрисаног управљања границом у Републици Србији („Службени гласник РС”, број 11/06);
– Стратегија управљања отпадом за период 2010 – 2019. године („Службени гласник РС”, број 29/10);
– Водопривредна основа Републике Србије („Службени гласник РС”, број 11/02);
Поред националних стратегија, коришћене су и стратегије одрживог развоја обухваћених општина као и многобројна студијска, стручна, научна, техничка, планска и друга документација. Посебно се по значају могу издвојити:
– Регионални просторни план Златиборског и Моравичког управног округа (Концепт, 2011.);
– Стратегија развоја општине Пријепоље 2010 – 2014, Општина Пријепоље, 2010.;
– Стратегија одрживог развоја општине Сјеница 2010 – 2020, Општина Сјеница, 2010.;
– Претходна студија оправданости са Генералним пројектом за изградњу ХЕ „Бродарево 1” и ХЕ „Бродарево 2”, „Енергопројект – Хидроинжењеринг”, Београд, 2010.;
– Предлог за заштиту Предела изузетних одлика „Озрен – Јадовник” Завод за заштиту природе Србије, Београд, 2008.;
– Предлог за заштиту Предела изузетних одлика „Камена Гора” Завод за заштиту природе Србије, Београд, 2009.;
– Туристичка валоризација општине Пријепоље, Туристичка организација Пријепоље, 2007.;
– Пројекат спортског аеродрома „Лучице”, „Пуна линија д.о.о”, Пријепоље, 2009.;
– Катастар малих хидроелектрана на територији Србије, Институт „Јарослав Черни” и „Енергопројект – Хидроинжењеринг”, 1987.;
 

Просторни план Републике Србије од 2010. до 2020. године (Закон о Просторном плану Републике Србије, „Службени гласник РС”, број 88/10) 
	

 
Просторним планом Републике Србије (у даљем тексту ППРС) утврђује се визија, принципи и циљеви просторног развоја Републике Србије и њених регионалних целина. Будућа концепција просторног развоја Србије је размотрена у оквиру два основна сценарија са два подсценарија. Сценарио рецесивног раста са елементима кризног управљања и сценарио одрживог просторног развоја.
У погледу просторног развоја дугорочна визија Републике Србије је: уравнотеженији регионални развој уз унапређење социјалне кохезије, одрживи економски раст, инфраструктурно опремање и повећање саобраћајне приступачности, очување и заштиту природног и културног наслеђа и квалитета животне средине. 
	

Просторни план Републике Србије дефинише интегрални метод као основни методолошки приступ у изради просторних планова заснован на принципима одрживог развоја. За потребе израде планских докумената спроводиће се интегрално истраживање фактора економског, социјалног, еколошког и институционалног развоја. 
	

Планом су утврђени следећи основни принципи просторног развоја: одрживост; територијална кохезија; јачање конкурентности; активна имплементација политике просторног развоја и учешће јавности; полицентрични територијални развој; функционална специјализација; формирање и јачање мрежа градова и насеља (кластери) које могу да обезбеде развој комплементарних функција; унапређење саобраћајне доступности; развој културног идентитета и територијалне препознатљивости; перманентна едукација грађана и администрације; стриктно поштовање заштите јавног интереса, јавних добара и јавног простора; унапређење и заштита природног и културног наслеђа као развојног ресурса; смањење штетног утицаја на животну средину; јавно-приватно партнерство; већа транспарентност код одлучивања о просторном развоју; и трансгранично, интеррегионално и трансдржавно функционално повезивање регионалних и локалних јединица. 
	

Успешан просторни развој Републике Србије, односно постепено приближавање визији њеног просторног развоја захтева достизање серије основних циљева, међу којима су према свом значају равноправно најважнији следећи:
1. уравнотеженији регионални развој и унапређена социјална кохезија;
2. регионална конкурентност и приступачност;
3. одрживо коришћење природних ресурса и заштићена и унапређена животна средина;
4. заштићено и одрживо коришћено природно и културно наслеђе и предео;
5. просторно функционална интегрисаност у окружење.
У ППРС у Прегледу планских докумената за припрему и доношење до 2012. године (Табела 51), међу приоритетима за израду, наведени су просторни планови подручја посебне намене за коришћење хидропотенцијала за производњу електричне енергије. ППППН ће се припремати у међусобној координацији са секторским плановима, стратегијама и програмима који се тичу подручја посебне намене, као и са надлежним институцијама. Приликом израде ППППН потребно је, у зависности од специфичности простора и активности, методолошки и садржајно применити следеће основне смернице:
– сагледавање економске и еколошке оправданости и социјалне прихватљивости планских решења, нарочито у случају значајних финансијских обавеза Републике приликом уређења простора и привођења намени;
– сагледавање ширих регионалних аспеката развоја подручја посебне намене;
– координација процеса израде плана са израдом техничке документације за поједине објекте и системе, у циљу сагледавања економске, еколошке и техничко-технолошке оправданости, уклапања планираног развоја активности и система у окружење и повећања учешћа јавности у фазама планирања;
– дефинисање „одрживог концепта заштите” у планирању подручја природних и непокретних културних добара, који поред прописивања режима и мера заштите треба да обезбеди њихову презентацију, одрживо коришћење и повећање атрактивности подручја и одржив развој локалних заједница;
– дефинисање планских решења на начин да се иницира и омогући развој јавно-приватног партнерства у уређењу и коришћењу простора;
– дефинисање планских решења и инструмената и мера имплементације којима би се подстакла употреба обновљивих извора енергије, као и развој различитих видова саобраћаја (железнички, водни и друго);
– уважавање чињенице о изједначавању свих облика својине над земљиштем, кроз повећање степена флексибилности планских решења где је то могуће на подручју посебне намене, на начин да план представља систем правила у уређењу и изградњи на одређеној територији.
Концепцијом просторног развоја Републике Србије утврђена су основна опредељења, кључна решења и пропозиције којих ће бити дужни да се придржавају и да их примењују сви надлежни органи, организације и институције државног, регионалног и локалног нивоа. 
	

Природни ресурси: Укључују пољопривредно и шумско земљиште, минералне сировине, воде и водно земљиште, као и потенцијал у обновљивим изворима енергије који се налази у планинском подручју, где доминирају терени од 1000 – 1500 m.н.в., са значајним комплексима шума (велики потенцијал биомасе) и великим бројем мањих водотокова у сливу реке Лим (велики хидроенергетски потенцијал).
Заштићена природна добра ће, према ППРС, до 2014. године покривати преко 10% територије Републике. У планском периоду биће дефинисани: статус, просторни обухват и режими заштите за подручја Камена гора и Озрен – Јадовник чији се делови налазе у планском подручју. Очување биодиверзитета према светским и европским конвенцијама и протоколима представља приоритет просторног развоја Републике Србије. Заштита и уређење културних предела допринеће развоју регионалног и локалног идентитета, заштити биодиверзитета и ефикаснијем развоју економских активности, међу којима туризам заузима значајно место.
У области енергетике, два основна циља реформе енергетског система су обезбеђивање сигурности и економичности снабдевања привреде и становништва енергијом и успостављање нових квалитетних услова рада, пословања и развоја у производњи и потрошњи енергије, који ће подстицајно деловати на привредни развој Републике Србије, заштиту животне средине и интеграцију у регионално и европско тржиште енергије. У циљу коришћења хидроенергетског потенцијала Лима, планирана је изградња ХЕ „Бродарево 1” и „Бродарево 2” које представљају значајан потенцијал електричне енергије. 
	

Просторним планом Републике Србије планирано је умрежавање на нивоу развојних региона који ће имати капацитет, обавезу и одговорност унапређења регионалног развоја. Према карактеристичним географским, историјским, функционалним и културним карактеристикама, издвојене су крупне просторне целине, међу којима је и Западна Србија, као целина изузетних природних потенцијала. У овој просторној целини се налази простор хидроелектрана на Лиму „Бродарево 1” и „Бродарево 2”. Овај простор, са веома богатим биодиверзитетом, захтеваће озбиљну и систематску организацију на регионалном нивоу која ће покренути веће развојне пројекте уз неопходност умрежавања општина око већих урбаних центара (Ужице, Чачак и Нови Пазар) са припадајућим функционалним урбаним подручјима. Трансгранични пројекти са партнерима из Републике Српске (БиХ) и Црне Горе треба да имају значајну улогу у процесу просторног развоја Југозападне Србије. Битан предуслов је боље повезивање, како према суседним функционалним подручјима у Републици Србији, тако и у правцу Јужног Јадрана и Сарајева. 
	

Основни циљ просторног развоја туризма је просторно-еколошка подршка остваривању концепта одрживог развоја туризма, компромисним интегрисањем принципа и стратешких, планских и програмских докумената развоја туризма, заштите и уређења туристичких простора, уз оптимално задовољавање социјалних, економских, просторно-еколошких и културних потреба националног и локалног нивоа и интереса тржишта. Простор територије Републике је подељен на пет туристичких кластера, а сваки кластер се одликује туристичким дестинацијама, туристичким центрима и местима, као и кружним и линеарним туристичким правцима и секундарним туристичким просторима. Подручје Просторног плана подручја посебне намене припада примарним туристичким дестинацијама са знатним учешћем целогодишње понуде „Златар – Пештер” у оквиру туристичког кластера пет – Југозападна Србија. 
	

Заштита животне средине: највећи део подручја Просторног плана представља подручје квалитетне животне средине, са преовлађујућим позитивним утицајем на човека, живи свет и квалитет живота. За ова подручја треба обезбедити решења којима се елиминишу или умањују постојећи извори негативних утицаја, односно увећавају позитивни као компаративна предност у планирању развоја.
Водопривреда и водопривредна инфраструктура: У Табели 3 су приказани подаци о планираним акумулацијама првог приоритета, чије просторе треба сачувати за њихову реализацију. 
	

 
Табела 3. Планиране акумулације првог приоритета (чије просторе треба сачувати за реализацију)
 





Бр.


Акумулација


Река


Насеље


Vmax (106)m6


КНУ m.н.в.


Намена






1


Бела Вода 


Људска река 


Сјеница


60


880


В, О, Е, Р, Т




2


Бродарево- узвод.


Лим


Бродарево


21


530


Е, П, О, Р, Т



Легенда: В – снабдевање водом становништва, И – снабдевање индустрије, Е – енергетика, Н – наводњавање, П – заштита од поплава, О – оплемењавање малих вода, Р – рибарство, Т – одрживи туризам (строго у складу са иновираним законом и правилницима о заштити вода)
 
ППРС и Водопривредна основа Републике Србије дају основне конфигурације речних система коришћења, уређења и заштите вода, према којима се планиране акумулације налазе у оквиру система реке Дрине са Лимом и Увцем и дефинисане су као део Лимске каскаде хидроелектрана.
Изградња средњих и мањих хидроелектрана представља значајан потенцијал за остварење захтева за електричном енергијом, те локације будућих акумулација треба заштити од непланског заузимања простора од стране других корисника до доношења одлуке о почетку градње (река Лим – ХЕ „Бродарево 1” и „Бродарево 2”).
 

Регионални просторни план Златиборског и Моравичког управног округа (Концепт плана, мај 2011.)
 
Подручје Просторног плана заузима југозападни део Републике Србије, на тромеђи Републике Србије, Црне Горе и Босне и Херцеговине, а у физичко-географском погледу обухвата део слива Увца, Лима, Западне Мораве и њихових притока.
 

Визија и принципи регионалног просторног развоја
 
Визија просторног развоја подручјa Просторног плана Златиборског и Моравичког управног округа, је да буде равномерно развијен, конкурентaн и интегрисaн са окружењем (са подручјем статистичко-планског региона Шумадија и Западна Србија, као и са суседним пограничним општинама и регионима у БиХ (Републици Српској) и Црној Гори. То подразумева активирање и мобилизирање територијалног капитала, одрживо коришћење природних и створених ресурса, дугорочну обнову и развој људских ресурса, саобраћајну приступачност и инфраструктурну опремљеност, развој привреде и институција, заштиту природног и културног наслеђа као фактора развоја и заштиту животне средине.
 

Природни ресурси
 
Подручје Просторног плана располаже значајним, али недовољно активираним природним потенцијалима и територијалним капиталом. Подручје Просторног плана је једно од подручја богатијих водом и еколошки очуванијих подручја Србије. Надпросечни водни потенцијал се најбоље уочава када се тај специфични показатељ анализира за карактеристичне профиле на рекама на којима се планирају акумулације: Лим Бродарево (12,5 l/s km²).
 

Економски развој и туризам
 
Повољни просторни услови и разноврсни ресурси чине основу за развој подручја Просторног плана. Разноврсни природни потенцијал, релативно погодан саобраћајно географски положај (на тромеђи) са гравитационим центрима у окружењу и деоницама државних путева, представљају фактор развоја планинског, бањског, градског, водног, транзитног, излетничког, руралног и других видова туризма и рекреације. Бројни путеви и коридори отварају могућност за амбијенталне и панорамске туре (уређење бициклистичких стаза). Посебан циљ развоја туризма јесте реактивирање постојећих туристичких капацитета у градовима и насељима градског карактера, путним коридорима, у приобаљу река и језера и у комерцијалним ловиштима, кроз реновирање, реконструкцију и адаптацију.
 

Интрарегионалне функционалне везе
 
Међународна сарадња првенствено ће се односити на развој инфраструктурних система, очување природних ресурса и одрживог развоја, заједничког наступа код Европске уније и других релевантних међународних асоцијација за реализацију развојних програма, привредне и друге сарадње и јачање партнерства на нивоу локалних власти. Покретач сарадње у области инфраструктурних система биће даљи развој хидро-енергетских система и друмских путних праваца (те граничних прелаза). Поред ових, развијаће се трансгранични енергетски преносни системи и железничка мрежа.
Развој привредних делатности и структура засниваће се на повећаном нивоу инвестиција, подизању нивоа техничко-технолошке опремљености, побољшавању конкурентности и предузетничким активностима, могућностима за изградњу индустријских зона, фаворизовању знања кроз едукацију и стручно усавршавање, рационалном и ефикасном коришћењу природних ресурса и просторно-еколошкој прихватљивости, побољшаној инвестиционој и пословној клими, приоритетно у области: енергетике (хидроенергетског потенцијала Увца, Лима, Ђетиње, Дрине, Белог Рзава, Црног Рзава, Великог Рзава, Скрапежа, као и рударско-енергетског комплекса у Штављу и друго), саобраћајних услуга и складишно-логистичких активности (на постојећим правцима државног пута I реда и планираном аутопуту), туризма и друго. Посебан значај имаће комплетирање и уређење регионалне и насељске инфраструктуре (пре свега у привредно индустријским зонама) од интереса за регион, округе и више општина.
У инвестиционим одлукама о материјалној производњи стриктно ће се поштовати локациони, техно-економски и критеријуми заштите животне средине, који су усвојени на националном и међународном нивоу.
 

Енергетика
 
Развој енергетске инфраструктуре на планском подручју засниваће се на: успостављању ефикасног система планског управљања и експлоатације изграђених енергетских ресурса, уз примену савремених решења и модернизације постојећег система преноса, изградње нових и дистрибуције енергије према међународним стандардима, стварању услова за континуирано, поуздано и рационално напајање електричном енергијом подручја и интензивирање коришћења обновљивих извора енергије.
Основни циљеви развоја енергетске инфраструктуре су: обезбеђење довољног, сигурног, квалитетног и економичног снабдевања електричном енергијом свих потрошача на подручју Просторног плана; интензивирање истраживања потенцијала, нарочито обновљивих и локалних енергетских извора; интензивирање истраживања свих енергетских потенцијала у циљу проналажења нових резерви и њиховог ефикасног коришћења; одржавање и побољшање квалитета рада и поузданости постојећих топлификационих система и њихов даљи развој; децентрализована производња електричне енергије већим коришћењем обновљивих извора енергије за аутономне и локалне сврхе и задовољавање топлотних потреба у оквиру такозване „мале енергетике”; повећање енергетске ефикасности у производњи, дистрибуцији и потрошњи енергије применом стандарда, економских инструмената и организационих мера; развој гасоводне мреже и снабдевање природним и течним гасом подручја и заштита планираних коридора енергетске инфраструктуре; и друго.
Предвиђено је коришћење обновљивих извора енергије, у првом реду хидроенергије изградњом малих хидроелектрана (МХЕ), као и осталих видова енергије (енергија ветра, геотермална енергија, сунчева енергија, биомаса и друго).
Потенцијал у електроенергетској инфраструктури представљају могућности за рационализацију потрошње, повећање енергетске ефикасности и смањење губитака у преносу и дистрибуцији електроенергије, као и коришћењу конвенционалних и обновљивих извора енергије (у даљем тексту: ОИЕ) нарочито хидроенергије, биомасе, геотермалне, соларне енергије, ветроенергије и енергије 43 малих хидроелектрана. На подручју Просторног плана налазе се потенцијали за експлоатацију угља (Штаваљ), док у хидроенергетском потенцијалу највећи значај имају постојеће хидроелектране. Основна ограничења су: нерационално коришћење електричне енергије за грејне потребе, као и велика специфична потрошња енергије по јединици производа у индустрији; неодговарајући квалитет и квантитет електроенергетске мреже и објекта на дистрибутивном нивоу; застарелост делова мреже по свим напонским нивоима; недефинисан однос снага трансформације на 110 kV напону; непостојање чворишта на напону 35kV који би смањили дужину водова 10 kV; недостатак финансијских средстава у санирању и модернизацији слабих тачака у систему преноса и дистрибуцији електричне енергије и друго. 
	

 

Водопривреда
 
Вода је кључни развојни ресурс овог региона и управо због тога треба применити све мере заштите и вода и простора на којима треба да се реализују водопривредна инфраструктура највишег републичког значаја. Концепција интегралног коришћења, уређења и заштите водних ресурса заснива се на проширењу хидроенергетског коришћења Лима каскадом проточних ХЕ низводно и узводно од Бродарева све до границе са Црном Гором.
 

Саобраћај
 
У предметном подручју превоз људи и роба обавља се друмским и железничким саобраћајем. Окосницу друмских веза чине државни путеви I реда (од путева који релевантни за ППППН Бродарево јесте: државни пут I реда број 21: гр. АП Војводина – Шабац – Ваљево – Косјерић – Пожега – Ужице – Чајетина – Рзав – Нова Варош – Пријепоље – гр. Цене Горе (Гостун), у дужини од 193,2 km (km: 154+820 – km: 348+006). Деоница од Пожеге до Ужица, у дужини од 21,7 km је у преклопу са државним путем број пет.
Гранични прелази на подручју Просторног плана су отворени за путнички и робни саобраћај, али још увек нису опремљени по стандардима Европске уније. Са Црном Гором постоје следећи гранични прелази: Јабука (Пријепоље) на државном путу број осам, Гостун (Бродарево) на државном путу број 21 и Врбница – Бијело Поље на железничкој прузи Београд – Бар.
Побољшање саобраћајне доступности, повећање капацитета и побољшање нивоа саобраћајних услуга на путној мрежи оствариће се применом следећих решења: измештање деонице државног пута I реда број 21 у зони планираних хидроцентрала „Бродарево 1” и „Бродарево 2” на реци Лим, изградњом тунелских деоница.
 

Заштита животне средине и простора
 
Разматрано подручје је изузетно угрожено у погледу ерозије, са појавама: ексцесивне ерозије (у сливу Западне Мораве – Чачак, Пожега, Моравице, Бјелице и Скрапежа), врло јаке ерозије (ерозија у делу слива Лима – Пријепоље, Бродарево, долине Бистрице, долине Увца, слива Дрине – Бајина Башта) и већих површина територије захваћених слабом ерозијом. 
	

Главни потенцијали у погледу параметара животне средине (ваздух, вода, земљиште, квалитет живота и друго) огледају се у следећем: 
	

– квалитет ваздуха може се сврстати у задовољавајући, а у појединим општинама као изузетан за живот становништва и развој здравствено – лечилишног и рекреативног туризма;
– потенцијал представљају и подручја са природним вредностима која су идентификована кроз одговарајуће програмске документе (Рамсарску конвенцију, ЕМЕРАЛД мрежу, IBA, IPA и PBA пројекте, програм UNESCO „Човек и биосфера” (MaB) и друго); 
	

– потенцијал представљају и подручја која ће бити обухваћена мрежом еколошки значајних подручја (Натура 2000) на основу европских директива о стаништима и птицама (Special Areas of Conservation – SACs и Special Protection Areas – SPAs).
 

Речни системи
 
На подручју Просторног плана, у складу са ППРС и Водопривредном основом Републике Србије (ВОС), развијају се два такозвана речна система, чија је функција уређење водних режима, коришћење и заштита вода. Њихов циљ је потпуно уређење, заштита и еколошки прихватљиво искоришћење водних потенцијала река на подручју региона: Речни систем Дрине са Лимом, са свим постојећим акумулацијама у том сливу на Дрини, Лиму и Увцу, као и са планираним акумулацијама: на Средњој Дрини (Тегаре, Рогачица), Лиму (каскада мањих објеката на потезу од Пријепоља до границе са Црном Гором). На Лиму је планирана каскада мањих степеница на потезу узводно од Пријепоља па до границе са Црном Гором, а на потезу Лима низводно од Прибоја једна или две прибранске ХЕ, при чему су на потезу до успора од планиране ХЕ Мрсово могуће и неке заједничке проточне ХЕ са Републиком Српском. У области заштите вода део тог речног система постаће будуће Постројење за пречишћавање отпадних вода (ППОВ) у Сјеници, Бродареву, Пријепољу, Прибоју, Новој Вароши, Бајиној Башти, Чајетини/Златибору. Објекти и системи за заштиту од поплава чине: 
	

– линијски/пасивни системи одбране су насипи, регулациони објекти и обалоутврде дуж Дрине и Лима; 
	

– објекти за активну заштиту од поплава (акумулације и ретензије). У складу са ППОВ предвиђа се заштита долине Дрине и Лима од поводња 1%, при чему тај степен заштите треба по временском приоритету најпре реализовати у зони великих насеља (Пријепоље, Прибој, Бајина Башта).
Просторни план подручја посебне намене Специјалног резервата природе „Увац” („Службени гласник РС”, број 83/10).
Подручје Просторног плана налази се у крајњем југозападном делу Србије и једним делом се граничи са Црном Гором. У административном смислу планско подручје припада Златиборском (општине Нова Варош, Пријепоље и Сјеница), Моравичком (општина Ивањица) и Рашком (општина Тутин и град Нови Пазар) управном округу. 
	

 

Визија и принципи регионалног просторног развоја
 
Планирање и спровођење заштите и одрживог развоја подручја Просторног плана подразумева релативизацију супротних интереса одрживе заштите стратешких природних ресурса (у првом реду вода највишег квалитета) и природних вредности (утврђених и предвиђених за заштиту природних вредности) у односу на развој туризма и других привредних делатности и развој локалних заједница. 
	

 

Природни ресурси
 
На подручју Просторног плана, по основу националног законодавства, заштићено је, односно проглашено седам природних добара у категорији заштићених подручја.
 
Економски развој и туризам
 
Основни потенцијали за развој привреде базирани су на разноврсним ресурсима: пољопривредним, као основе развоја агроиндустрије у свим општинама/граду планског подручја; шумском фонду и развоју прераде дрвета и производње намештаја (у Новом Пазару, Тутину, Новој Вароши, Пријепољу, Ивањици); хидроенерегетском потенцијалу; минералним и енергетским сировинама; људским ресурсима, пре свега младе популације као резерви радне снаге у појединим целинама.
Основни потенцијали заштите и одрживог коришћења непокретних културних добара су: богатство и разноврсност културних добара, највише заступљених у виду археолошких налазишта и споменика културе; могућност интегрисања заштите и туристичке презентације културног наслеђа са природном наслеђем планског подручја; могућност интегрисања са културним наслеђем у окружењу подручја Просторног плана у зоне културног наслеђа и развој путева културе, њиховим повезивањем; могућност трансграничне сарадње (са Црном Гором) у циљу покретања заједничких иницијатива у погледу интегративне заштите културне баштине.
 

Енергетика
 
На планском подручју нема гасовода и гасоводних објеката. Према подацима ЈП „Србијагас”, у плану је реализација гасовода притиска до 50 бара, на правцу Златибор – Прибој – Нова Варош – Пријепоље – Сјеница, али до сада није дефинисан његов коридор.
Основна ограничења и проблеми заштите природе и природних вредности су: неквалитетна и недовољна приступачност заштићених подручја природних добара, у првом реду јавним путевима; неопремљеност заштићених подручја центрима за посетиоце, стазама/путевима за кретање посетилаца, информацијама о вредностима које се штите и упутствима за посетиоце и локално становништво о начину њиховог очувања; велико учешће приватног поседа у заштићеној површини; непотпуна туристичка валоризација и презентација природних вредности; недовољно укључивање локалног становништва у послове и активности на заштити природних вредности и презентацији заштићених подручја.
 

Просторни план општине Пријепоље
 
Просторни план општине Пријепоље представља основни плански документ за управљање и усмеравање дугорочног одрживог развоја локалне заједнице, коришћења, заштите, организације и уређења простора општине и њених природних и створених ресурса. Обухват Просторног плана општине Пријепоље чини територија општине Пријепоље укупне површине 827 km² са 80 насеља (74 целе катастарске општине) и 40.000 становника.
Заштита природних система и ресурса: Пољопривредно земљиште – заснива се на одрживом управљању које обезбеђује добру еколошко природну структуру тла, добар водни режим, наменску употребу према условима природе и терена, као и санацију лоших деградираних површина у функцији пољопривреде (борба против ерозије и клизишта). 
	

Шуме – Одрживо газдовање шумама у циљу очувања свеукупног биодиверзитета, уз повезивање шума, ваншумског зеленила и зеленила насеља у систем зелених површина у функцији развоја туризма и лова, водопривреде и других делатности. 
	

Водни ресурси – Основни циљ јесте интегрално коришћење, уређење и заштита водних ресурса на целом подручју општине, што подразумева вишенаменски систем који је оптимално уклопљен у окружење и усклађен са свим другим корисницима простора, а уједно је уклопљен и у водне системе вишег реда утврђене Водопривредном основом Републике Србије и Просторним планом Републике Србије.
Привредни развој општине Пријепоље засниваће се на: јачању извозне оријентације привреде; подизању квалитета сектора услуга (транспорт, туризам и комплементарне услуге и друго); даљем интензивном развоју сектора малих и средњих предузећа (МСП), уз јачање њиховог међусобног повезивања, као основног генератора раста конкурентности и запошљавања; повећању транспарентности пословања и побољшању инвестиционе климе. 
	

Туризам – У домену туризма, приоритетна је ревитализација, развој и промоција туризма и угоститељства на савременим основама, имајући у виду велике потенцијале за развој екотуризма и до сада недовољно коришћеног руралног залеђа, са његовим културним, пејзажним и другим вредностима и ресурсима. Коришћење ових потенцијала у складу са светским стандардима и потребама тржишта захтева развој квалитетних и одрживих туристичких производа, организацију и контролу квалитета пружања туристичких услуга и повезивање с понудом окружења. 
	

Инфраструктура – Основни циљ развоја јесте планско опремање подручја саобраћајном и комуналном инфраструктуром као услов за квалитетан живот, привређивање и заштиту животне средине. 
	

Изградњом далековода 110 kV „ХЕ Увац – Бродарево”, створила би се могућност двостраног напајања општине Пријепоље. Планира се изградња две ХЕ „Бродарево 1” и „Бродарево 2” на реци Лим. ХЕ „Бродарево 1” повезаће се у електроенергетски систем далеководима 110 kV са трафостаницом у Сјеници са једне, и постојећим далеководом 110 kV са друге стране. ХЕ „Бродарево 2” повезаће се далеководом 110 kV са постојећим далеководом који повезује трафостаницу 110/35 kV „ЕВП Бродарево” са трафостаницом 110/35 kV „Пријепоље”. У наредном периоду предвиђа се наставак уређења водотокова на подручју обухваћеном Просторним планом општине Пријепоље са усвојеним критеријумом заштите. Постоје планови и за изградњу више малих хидроелектрана на истом сливу. Планиране хидроелектране „Пранике” и „Коловрат” повезаће се новим далеководом 35 kV са ТС 110/35 kV „Пријепоље”, или са неком од планираних трафостаница 35/10 kV.
Концепција развоја и организације комуналне инфраструктуре заснива се на изградњи, допуни и трансформацији постојеће мреже и објеката заједничке комуналне потрошње, са посебним фокусом на процес управљања отпадом. 
	

Заштита животне средине – Територија ППППН налази се, већим делом, у подручју квалитетне животне средине, мањи део заузима подрује претежно квалитетне животне средине, а незнатни део чине природно угрожене зоне (зоне јаке ерозије). Основна планска поставка је да се Просторним планом обезбеђује спровођење концепције и решења за заштиту простора и животне средине утврђених Просторним планом Републике Србије, интегрисањем аспекта заштите животне средине у планска решења у вези са наменом, уређењем и изградњом простора, заштитом и коришћењем ресурса, развојем и размештајем инфраструктурних система и насеља, управљањем отпадом и друго. 
	

 

Просторни план општине Сјеница
 
Просторни план општине Сјеница представља основни плански документ за усмеравање и управљање дугорочним одрживим развојем локалне заједнице, коришћењем, организацијом и уређењем простора општине Сјеница. Овим планом разрађују се основна опредељења, концепције, планска решења и смернице утврђене Просторним планом Републике Србије. Просторни план обухвата територију општине Сјеница површине 1000 km² у њеним административним границама. Општина Сјеница се налази у југозападном делу централне Србије, који се граничи са Црном Гором.
 

Заштита природних система и ресурса 
	 
 
Пољопривредно земљиште – подразумева очување и унапређење локалних ресурса за производњу квалитетних пољопривредно-прехрамбених производа. 
	

Шуме – Одрживо газдовање шумама подразумева управљање и коришћење шума и шумског земљишта на такав начин и у таквом обиму да се очува биодиверзитет и да продуктивност, обнављање, виталност и потенцијал шума буду на нивоу који задовољава одговарајуће еколошке, економске и социјалне потребе како на локалном, тако и на националном нивоу. 
	

Водни ресурси – интегрално коришћење, уређење и заштита водних ресурса на целом подручју општине Сјеница подразумева вишенаменски систем који је оптимално уклопљен у окружење и усклађен са свим другим корисницима простора, а уједно је уклопљен и у водне системе вишег реда утврђене Водопривредном основом Републике Србије и Просторним планом Републике Србије.
 

Привреда
 
У планском периоду рашће значај водопривреде и енергетике за привредни и укупни развој општине, јер ће те привредне делатности обезбеђивати стабилне изворе прихода општине Сјеница из ресурсне ренте (накнада) за коришћење стратешких водних и енергетских ресурса на њеној територији.
 

Туризам
 
Основна планска поставка је да општина Сјеница и њено регионално окружење (општине Нова Варош, Пријепоље, Ивањица, Тутин и град Нови Пазар) чине целовито туристичко подручје са јединственим природним, културолошким, етничким и етнографским одликама, међународног и националног значаја, које ће се развијати у склопу туристичког кластера Западне Србије и као део комплексне и интегрисане туристичке понуде туристичких зона и регија утврђених Просторним планом Републике Србије: Средишње зоне I.1 степена (међународног и националног значаја) и високопланинских регија Голије и Копаоника, Западне зоне II.1 степена (националног значаја, Тара – Златибор – Златар) и Јужне туристичке зоне I.1 степена (међународног и националног значаја) и високопланинске регије Проклетија.
 

Инфраструктура
 
Саобраћај – За побољшање саобраћајно-географског положаја општине и динамизирање општинске привреде од стратешког значаја је модернизација, реконструкција и изградња државних путних праваца и изградња аутопутског правца Београд – Јужни Јадран, остваривање квалитетне путне везе с железничком пругом Београд – Бар и активирање аеродрома у Сјеници за цивилне намене. 
	

Енергетика – Тежња за већим снабдевањем из сопствених извора је везана за повећање сопствене производње, што је у општини могуће само путем повећања производње у руднику угља „Штаваљ”, коришћења обновљивих извора енергије и хидроелектрана.
 

Заштита животне средине
 
На основу модификованих критеријума за категоризацију простора према степену загађености, утврђених Просторним планом Републике Србије, на подручју општине се предвиђају четири категорије насеља и зона према очекиваним нивоима загађености и угрожености животне средине проузрокованих антропогеним притиском. Подручје ППППН налази се делимично у зони малог степена загађености (према граници са општином Пријепоље) и делимично у зони незнатног степена загађености. Мали степен загађености подразумева загађење чинилаца животне средине у дозвољеним границама, док је незнатан степен загађености без сталних антропогених извора загађења.
 

Националне и Европске Регулативе и Стратегије о развоју енергетике и коришћењу обновљивих извора енергије
 
Опште напомене о хидроенергетици глобално, Европска унија и Србија:
Вода прекрива преко 70% Земљине површине и ресурс је који се вековима експлоатише. The World Hydropower Atlas 2000, известио је да је светски технички остварив хидропотенцијал процењен на 14.370 TWh годишњe, што се изједначава са 100% данашњих глобалних захтева за електричном енергијом. Данас се у свету око 17 % електричне енергије производи из преко 800 GW инсталираних капацитета у хидроелектранама, што хидроенергију чини најзначајнијим обновљивим извором енергије за производњу електричне енергије.
Укупни инсталирани капацитети у хидроенергетици у Европи износе око 179 GW, а у Европској унији 116.9 GW који годишње произведу 342,1 TWh електричне енергије што је 55 % од укупне произведене електричне енергије из обновљивих извора1. Предвиђа се да до 2020. године инсталиран капацитет буде 134,2 GW што представља 15 % повећање капацитета, што ће бити реализовано значајном изградњом нових капацитета и унапређењем постојећих објеката широм Европе.
Tехнички искористив хидроенергетски потенцијал Србије износи око 20 ТWh. Данас се углавном користи економско оправдани део овог потенцијала у „великим” електранама снаге преко 10 МW. ЈП „Електропривреда Србије” је у 2010. години у својим хидроелектранама укупног капацитета од 2.835 MW произвео око 12,5 TWh електричне енергије (око 34 % укупне производње електричне енергије). Највећи део преосталог потенцијала за изградњу великих хидроелектрана је у сливовима река Дрине и Лима, Мораве и Дунава. Значајан део преосталог неискоришћеног хидропотенцијала Србије налази се и у опсегу мале хидроенергетике. У прошлости је урађено неколико анализа потенцијала за изградњу МХЕ, а најзначајнији документ је „Катастар малих хидроелектрана у Србији ван покрајина”, израђен 1987. године. У њему је описано 856 локација за изградњу МХЕ, снаге од 90 kW до 8,5 MW, укупне снаге 449 MW и годишњег потенцијала од 1,59 ТWh. 
	

 

------------------------

1  Energy infrastructure priorities for 2020 and beyond – A Blueprint for an integrated European energy network, COM(2010) 677/4

	 

	 
Регулатива и стратегије у Европској унији (ЕУ)
 
Обновљиви извори енергије (ОИЕ) играју све значајнију улогу на европском енергетском тржишту и, без сумње, њихова улога ће бити све значајнија у дужем наредном периоду. Они представљају једно од значајнијих решења за смањење увозне зависности и диверсификацију енергетских извора, чиме се доприноси одрживом развоју Европске уније, што је дефинисано у Стратегији развоја ЕУ до 20202.
Да би се обезбедила конкурентност ОИЕ у односу на конвенционалне изворе енергије (фосилна горива), неопходна је снажна, доследна и мудра политичка подршка преточена у одговарајуће директиве и препоруке. Тако је ЕУ, као главни промотер значаја коришћења ОИЕ на нашем континенту (а и у свету), последњих година донела више политичких одлука, којима се подстиче развој ОИЕ. 
	

Прва директива Европске Комисије (EK) „Бела књига – енергија за будућност”3 усвојена је још 1997. године. У овом документу је препознато да су ОИЕ врло битни за хватање у коштац са климатским променама не само у ЕУ, Европи него и целом свету. Овом директивом постављен је циљ и дефинисан временски терминиран акциони план удвостручавања учешћа ОИЕ у потрошњи примарне енергије у ЕУ са 6 % у 1997. години на 12 % у 2010. години. Пројекције су дате за сваки од ОИЕ, а за хидроенергију предвиђени су капацитети од 91 GW за „велике” и 14 GW за „мале” хидроелектране.4


Циљеви „Беле књиге” су потврђени 2000. године у „Зеленој књизи” о сигурности снабдевања енергијом5. У овом стратешком документу упозорава се да ЕУ у том тренутку 50 % својих енергетских потреба подмирује из увоза и да ће, уколико се не предузму никакве мере, у наредних 20 до 30 година тај проценат порасти на 70 %.
Законска регулатива у ЕУ која подстиче развој ОИЕ на европском тржишту укључује неколико регулативних докумената, од којих су најзначајнија:
1. Директива 2001/77/ЕК о промоцији ОИЕ за производњу електричне енергије на унутрашњем тржишту електричне енергије6. Она представља корак напред у промоцији производње електричне енергије из ОИЕ са циљем да промовише и повећа удео ОИЕ у производњи електричне енергије на унутрашњем тржишту електричне енергије и да створи основу за даље оквире ЕУ. Квантификовани циљ дефинисан у Директиви представља 21 % учешће ОИЕ за производњу електричне енергије до 2010. године у 25 држава ЕУ. Директива предвиђа: установљење националних индикативних циљева за потрошњу електричне енергије произведене из обновљивих извора енергије и дефинисање програма мера за њихово достизање, који се ревидирају сваких 5 година, а о чијем достизању су земље чланице обавезне да извештавају Европску Комисију; обавезу издавања гаранције о пореклу за електричну енергију произведену из ОИЕ; обавезу држава да анализирају и унапреде постојеће правне оквире и административне процедуре неопходне за изградњу и експлоатацију постројења која производе електричну енергију из ОИЕ; установљење обавезе за оператере преносних и дистрибутивних система да преузимају и транспортују електричну енергију из ОИЕ уз могућност обезбеђења првенства у приступу на мрежу и у диспечирању, као и на јасно дефинисање техничких услова и тарифа за прикључење на мрежу и услова за рехабилитацију електроенергетске мреже.
2. Директива 2003/30/ЕК о промоцији биодизела7. Циљ ове директиве је да промовише употребу биогорива или других обновљивих горива уместо дизела или бензина у средствима транспорта у свакој земљи чланици.
3. Директива 2009/28/ЕК (23. априла 2009.) о промовисању употребе енергије из обновљивих извора којом се мењају и допуњавају и на основу које престају да важе директиве 2001/77/ЕК и 2003/30/ЕК8. Овом директивом се утврђују се обавезујући циљеви у погледу увођења производње обновљиве енергије, смањења емисија гасова стаклене баште и смањења потрошње енергије до 2020. године. Ова директива такође је позната под називом Директива 20/20/20. Њоме се поставља амбициозни циљ да ОИЕ учествују са 20 % у бруто финалној енергетској потрошњи на нивоу ЕУ, а утврђује се и обавезујући циљ за коришћење ОИЕ у сектору саобраћаја (10%). Поред тога, њоме се уводи обавеза израде националних акционих планова, издавање гаранција порекла, различити начини за остваривање међународне сарадње за потребе лакшег усклађивања и остале кључне компоненте.
Европска комисија 31. јануара 2011. године представља свој извештај о напретку: „Обновљива енергија: Напредак ка циљу утврђеном за 2020. годину”9, који је урађен на основу захтева у погледу извештавања. Овим извештајем даје се преглед сектора обновљивих извора енергије у Европи, тврди се да је перспектива остваривања и чак премашивања циља до 2020. године, али се и разматрају нерешени изазови за развој сектора. Овај „оперативан” документ, од значаја за сектор ОИЕ, указује на потребу за даљом сарадњом између држава чланица и бољом интеграцијом ОИЕ у јединствено европско тржиште. Документом се наглашава да су ОИЕ од основног значаја за прелазак на економију с ниским садржајем угљеника. Такође представља кључну компоненту енергетске стратегије Европе. Европска индустрија је предводник развоја глобалне технологије ОИЕ и запошљава 1,5 милиона људи, а до 2020. године могла би да запосли и још три милиона. Промовисање обновљиве енергије такође развија читав низ разноврсних углавном домаћих извора енергије.
Да би се климатске промене одржале испод 2ºC, Европски савет је у марту 2011. године потврдио кроз Мапу пута Европске уније за стратегију смањења емисије CO2 до 2050. године10, циљ Европске уније у погледу смањења емисије гасова стаклене баште за 80 – 95% до 2050. године у односу на стање из 1990. године, у контексту неопходних смањења у складу са Међувладиним панелом о климатским променама развијених земаља као групе. Ови споразуми обухватају обавезу усвајања дугорочних стратегија развоја са ниским степеном емисије CO2 у којима употреба ОИЕ игра значајну улогу.
Регулатива и стратегије у Србији:
Постојећи основни законски оквир који дефинише статус електроенергетике и ОИЕ у Србији чине: 
	

1. Закон о енергетици („Службени гласник РС”, број 57/11); 
	 
2. Стратегија развоја енергетике Републике Србије до 2015. године („Службени гласник РС”, број 44/05); 
	

3. Програм остваривања стратегије развоја енергетике Републике Србије до 2015. године за период од 2007. до 2012. године(„Службени гласник РС”, бр. 17/07, 73/07, 99/09 и 27/10). 
	

Законом о енергетици уређују се циљеви енергетске политике и начин њеног остваривања, услови за поуздану, сигурну и квалитетну испоруку енергије и енергената, и услови за сигурно снабдевање купаца, услови за изградњу нових енергетских објеката, услови и начин обављања енергетских делатности, начин организовања и функционисања тржишта електричне енергије и природног гаса, права и обавезе учесника на тржишту, заштита купаца енергије и енергената, начин, услови и подстицаји за производњу енергије из обновљивих извора и комбиноване производње електричне и топлотне енергије, и тако даље.
Чланом 2. тачка 17. Закона о енергетици енергија из обновљивих извора је енергија произведена из нефосилних обновљивих извора као што су: водотокови, биомаса, ветар, сунце, биогас, депонијски гас, гас из погона за прераду канализационих вода и извори геотермалне енергије. Чланом 52. Закона о енергетици дефинисано је да је коришћење енергије из обновљивих извора у интересу Републике Србије. Влада, на предлог министарства надлежног за послове енергетике, доноси Национални акциони план којим се утврђују циљеви за коришћење ОИЕ за период од најмање десет година, на основу енергетских потреба, економских могућности и обавеза Републике Србије преузетих ратификованим међународним споразумима.
Законом је предвиђено и издавање преносиве гаранције порекла, коју на захтев произвођача електричне енергије из обновљивих извора енергије, издаје оператор преносног система на основу података оператора на чији систем је објекат произвођача прикључен, јавног снабдевача и изјаве подносиоца захтева о коришћењу инвестиционе подршке.
Енергетски субјекти могу, у смислу овог закона, стећи статус повлашћеног произвођача електричне енергије ако:
– у процесу производње електричне енергије у појединачном производном објекту користе обновљиве изворе енергије, осим хидроелектрана инсталисане снаге веће од 30 МW;
– у појединачном производном објекту инсталисане електричне снаге до 10 МW истовремено производе електричну и топлотну енергију са високим степеном искоришћења примарне енергије;– су прикључени на преносни, односно дистрибутивни систем електричне енергије;
– имају посебно мерно место одвојено од мерних места на којима се мери количина електричне енергије произведена у другим технолошким процесима;
– имају закључен уговор о продаји топлотне енергије за електране са комбинованом производњом електричне и топлотне енергије осим ако топлотну енергију користе за сопствене потребе;
– је за електране које користе енергију ветра и енергију сунца инсталисана снага мања од слободног капацитета, односно да је захтев за стицање статуса повлашћеног произвођача поднет за део инсталисане снаге који је мањи или једнак слободном капацитету.
Подстицајне мере за коришћење обновљивих извора за производњу електричне енергије у смислу овог закона обухватају обавезу откупа електричне енергије од повлашћеног произвођача, цене по којима се та енергија откупљује и период важења обавезе откупа електричне енергије и преузимање балансне одговорности. Јавни снабдевач је дужан да откупи електричну енергију од повлашћеног произвођача на основу уговора о откупу електричне енергије у складу са овим законом и прописима донетим на основу овог закона.
Као елемент којим се утврђује енергетска политика и планира развој у сектору Енергетике, Скупштина Републике Србије је усвојила у мају 2005. године, Стратегију развоја енергетике Републике Србије до 2015. године („Службени гласник РС” број 44/05). Овом стратегијом, поред осталог, уређени су нарочито, основни приоритети развоја енергетике и то: технолошка модернизација енергетских извора/објеката, рационална употреба квалитетних енергената, коришћење обновљивих извора енергије и нових енергетских технологија, као и изградња нових енергетских извора/ објеката. Стратегија је посебно посвећена области ОИЕ, с обзиром на потешкоће и ограничења у коришћењу постојећих извора енергије и негативан енергетски биланс Републике Србије у односу на реалне потребе одрживог економског развоја у будућности.
Стратегијом развоја енергетике Републике Србије до 2015. године у оквиру Приоритета селективног коришћења обновљивих извора енергије посебно је истакнуто да у Републици Србији постоје посебне погодности и потребе за организовано коришћење ОИЕ у такозваној децентрализованој производњи топлотне, за задовољење потреба локалних потрошача, као и за испоруке вишкова електричне енергије локалној мрежи у оквиру електроенергетског система Републике Србије.
Стратегија, којом се уређује одрживи развој, дефинише националне приоритете одрживог развоја, међу којима је и подстицање коришћења обновљивих извора енергије у циљу заштите и унапређења животне средине и рационалног коришћења природних ресурса, смањења загађења и притисака на животну средину, коришћења природних ресурса тако да остану расположиви и за будуће генерације.
Програмом остваривања Стратегије развоја енергетике Републике Србије до 2015. године за период од 2007. до 2012. године („Службени гласник РС”, бр. 17/07 и 73/07) и Изменама и допунама Уредбе о утврђивању програма остваривања Стратегије развоја енергетике Републике Србије до 2015. године за период од 2007. до 2012. године („Службени гласник РС”, бр. 99/09 и 27/10), утврђени су услови, начин и динамика остваривања Стратегије развоја енергетике Републике Србије, за све области енергетског сектора и то за: руднике са површинском и подземном експлоатацијом угља; нафтну привреду; транспорт нафте; гасну привреду; сектор електроенергетике (хидроелектране, термоелектране, термоелектране – топлане, пренос и дистрибуција електричне енергије); градске топлане и индивидуалне котларнице; индустријску енергетику; енергетску ефикасност у секторима потрошње: индустрија, саобраћај, зградарство, као и формирање Фонда за енергетску ефикасност сагласно Стратегији којом се уређује привредни развој Републике Србије до 2012. године; обновљиве извори енергије; заштиту животне средине у енергетици.
Програмом су посебно детаљно сагледана три приоритета хидроенергетског сектора: модернизација и ревитализација постојећих хидроелектрана, изградња нових електрана и подстицање инвестиционих активности електроенергетског сектора Србије у југоисточној Европи. 
	

С обзиром на стварање заједничког тржишта на простору југоисточне Европе, активности других земаља у Југоисточној Европи у циљу јачања сопствене позиције, као и на активности енергетских компаније из Европе, објективна амбиција електроенергетског сектора Србије да заузме лидерску позицију на регионалном тржишту неће бити испуњења без интeнзивније изградње нових капацитета. Да би ово било остварено, предвиђена су три правца изградње нових капацитета: повећање капацитета постојећих хидроелектрана доградњом, изградња нових објеката и искоришћење потенцијала граничних сливова.
У циљу јачања електроенергетског сектора Србије и омогућавања интeнзивније изградње хидроелектрана државним и приватним инвеститорима, домаћим и страним, који у томе виде свој интерес, у складу са постојећом законском регулативом, у периоду важења овог Програма, предвиђа се могућност изградње хидроелектрана на три начина: 
	

1) изградња хидроелектрана од стране ЈП „Електропривреда Србије” кроз које држава Србија реализује део својих стратешких интереса;
2) изградња хидроелектрана путем издавања енергетских дозвола државним и приватним, домаћим и страним компанијама и 
	

3) изградња хидроелектрана путем давања концесионих права државним и приватним, домаћим и страним компанијама.
У периоду важења овог програма држава Србија планира да кроз ЈП „Електропривреда Србије” започне са активностима које ће омогућити реализацију хидроелектрана: на Власини: Свође (48 (100) MW, 65 (100) GWh), на Дојкиначкој реци: Паклештица (26 MW, 53 GWh), на Рзаву: Ариље (7 MW, 22 GWh), на Дрини: Бук Бијела (115 MW, 367 GWh), Фоча (52 MW, 184 GWh), Паунци (37 MW, 154 GWh), Рогачица (140 MW, 538 GWh), Средње Тегаре (126 MW, 475 GWh), Мала Дубравица (122 MW, 434 GWh), Козлук (90 MW, 363 GWh), Дрина 1 (82 MW, 339 GWh), Дрина 2 (82 MW, 337 GWh), Дрина 3 (82 MW, 319 GWh), на Сутјесци: Сутјеска (35 MW, 90 GWh), на Сави: Купиново (140 MW, 530 GWh), на Дунаву: Нови Сад (130 MW, 1044 GWh), РХЕ Ђердап 3 (600 MW прва фаза),на Увцу (лим): РХЕ Бистрица (680 MW), на Великој Морави: Параћин (44 MW, 100 GWh), Ћуприја (36 MW, 67 GWh), Багрдан (36 MW, 69 GWh), Свилајнац (36 MW, 76 GWh), Велика Плана (36 MW, 73 GWh), Влашки До (36 MW, 64 GWh), Љубичево (36 MW, 70 GWh), на Ибру: Рибарићи (47 MW, 67 GWh), Гокчаница (14 MW, 37 GWh), Ушће (14 MW, 37 GWh), Главица (14 MW, 43 GWh), Церје (15 MW, 46 GWh), Градина (14 MW, 43 GWh), Бела Глава (14 MW, 43 GWh), Добре Стране (15 MW, 46 GWh), Маглић (14 MW, 43 GWh), Лакат (14 MW, 45 GWh).
Хидроелектране које ће бити изграђене путем доделе енергетске дозволе су хидроелектране за које се претпоставља да су довољно атрактивне за инвеститоре саме по себи: на Западној Морави: Витановац (21 MW, 58 GWh), Стубал (21 MW, 68 GWh), Трстеник (21 MW, 60 GWh), Медвеђа (20 MW, 57 GWh), Кукљин 1 (20 MW, 62 GWh), Кукљин 2 (20 MW, 57 GWh), Прибој (10 MW, 56 GWh), на Моравици: Ивањица (32 MW, 42 GWh), на Ђетињи: Вртуци (32 MW, 45 GWh), на Јошаници: Јошаница (17 MW, 27 GWh), на Нишави: Црноклиште (15 MW, 52 GWh), Бела Паланка (10 MW, 32 GWh), на Великом Рзаву: Орловача (12 MW, 18 GWh), Роге, (26 MW, 36 GWh), на Студеници: Дубочица (42 MW, 62 GWh), Маглић (47 MW, 65 GWh), на Јерми: Одоровци (10 MW, 16 GWh), на Лиму: Пријепоље (22 MW, 85 GWh), хидроелектрана Бродарево 1 (узводно од насеља Бродарево) и Бродарево 2 (низводно од насеља Бродарево).
 

------------------------

2

Communication from the Commission Europe 2020 A strategy for smart, sustainable and inclusive growth, 3.3.2010, COM(2010) 2020 final

3

„Energy for the Future: renewable sources of energy”; White Paper for a Community Strategy and Action Plan; COM(1997) 599.

4 Не постоји интернационално прихваћена дефиниција „мале” хидроенергетике. У различитим државама, горња граница варира између 1,5 и 50MW, али је у Европи, обично, прихваћена граница од 10MW коју су усвојиле ESHA (The European Small-Hydropower Association), Европска комисија (European Commision) и UНIPEDE (International Union of Producers and Distributors of Electricity).

5  
„Green Paper on security of supply in Europe”, European Commission; (COM(2000) 769 final)

6

Directive 2001/77/EC of the European Parliament and of the Council of 27 September 2001 on the promotion of electricity produced from renewable energy sources in the internal electricity market

7

Directive 2003/30/EC of the European Parliament and of the Council of 8 May 2003 on the promotion of the use of biofuels and other renewable fuels for transport.

8

Directive 2009/28/EC of the European Parliament and of the Council of 23 April 2009 on the promotion of the use of energy from renewable sources and amending and subsequently repealing Directives 2001/77/EC and 2003/30/EC

9

Communication from the Commission to the European Parliament and the Council „Renewable Energy: Progressing towards the 2020 target”, COM/2011/0031 final

10
 
Communication from the Commission: a Roadmap for moving to a competitive low 
	carbon economy in 2050, (08 Mar 2011) , COM (2011) 112
 
 

Међународне обавезе
 


Уговор о оснивању Енергетске заједнице (Уговор између ЕУ и земаља југоисточне Европе) усвојен 14. јула 2006. године11 
	
(„Службени гласник РС”, број 62/06), подрaзумевa: формирaње стaбилног регулaторног и тржишног оквирa електричне енергије и гaсa, способног зa привлaчење инвестицијa и предстaвљa предуслов економског и социјaлног нaпреткa; ствaрaње јединственог регулaторног просторa зa трговину електричном енергијом и гaсом; повећaње сигурности снaбдевaњa; унaпређење зaштите животне средине и подстицaј коришћењa обновљивих изворa енергије; подстицaње конкурентности нa тржишту електричне енергије и гaсa. 
	

Основни задаци Енергетске заједнице су:
– успостављање стабилног регулаторног и тржишног оквира у југоисточној Европи и ЕУ у циљу привлачења инвестиција у секторе електричне енергије и природног гаса, како би се омогућило стабилно снабдевање енергијом, неопходно за економски развој и социјалну стабилност;
– стварање јединственог правног оквира за трговину електричном енергијом и гасом у југоисточној Европи и ЕУ;
– унапређење сигурности снабдевања обезбеђењем стабилне инвестиционе климе и јачањем веза са другим регионима Европе, Африке и Азије;
– побољшање стања животне средине, повећање енергетске ефикасности и употребе обновљивих извора енергије у региону;
– развој конкурентног тржишта енергије и коришћење предности економије обима.
Ратификацијом овог уговора, Република Србија је, између осталог, прихватила обавезу примене директива које за циљ имају повећање коришћења ОИЕ, и то Директиве 2001/77/EК о промовисању производње електричне енергије из обновљивих извора енергије у унутрашњем тржишту енергије и Директиве 2003/30/EК о промовисању коришћења биогорива и других горива из обновљивих извора енергије у сектору саобраћаја. Сем тога, овај уговор предвиђa имплементaцију у нaше зaконодaвство Директиве 2003/54/ЕK ЕУ у вези сa зaједничким прaвилимa о унутрaшњем тржишту електричне енергије и Уредбе 1288/2003/ЕK о условимa зa приступ мрежи зa прекогрaничне рaзмене електричне енергије. Тaкође, предвиђена је имплементaцијa Директиве ЕУ 2005/89/ЕК о сигурности снабдевања електричном енергијом и инвестицијама у инфраструктуру, којом су предвиђене мере Влaде зa очувaње и унaпређење сигурности снaбдевaњa електричном енергијом, кaко би се обезбедило успешно функционисaње унутрaшњег тржиштa ЕУ и омогућио рaзвој привреде, одговaрaјући ниво производних кaпaцитетa, одговaрaјући бaлaнс између снaбдевaњa и потрошње и одговaрaјући ниво интерконекције између земaљa члaницa, што обaвезује и нa смaњење техничких и нетехничких губитaкa електричне енергије у преносу и дистрибуцији електричне енергије.
Нова директива 2009/28/ЕК, представља правни акт Европске уније који се по први пут позива на Уговор о оснивању Енергетске заједнице, и предвиђа мере за сарадњу између држава чланица Европске уније и Уговорних страна зарад њихове обостране користи.
У преамбули новог Упутства (параграф 37) се наводи следеће: „Ако, на основу одлуке која се донесе на темељу Уговора о оснивању Енергетске заједнице, уговорне стране буду обавезане да поштују одређене одредбе овог Упутства, биће примењивани и механизми сарадње између држава чланица предвиђени овим упутством.”
Ово је потврђено и у тексту Упутства, члан 9. тачка 8: „Државе чланице и Заједница ће охрабрити одговарајућа тела у оквиру Уговора о оснивању Енергетске заједнице, да предузму, у складу са Уговором о оснивању Енергетске заједнице, мере потребне да би Уговорне стране тог уговора могле применити одредбе о сарадњи између држава чланица предвиђене овим упутством.”
Стога, када уговорне стране Енергетске заједнице примене ново Упутство, моћи ће да учествују у механизмима сарадње који су доступни државама чланицама Европске уније (статистички трансфер и заједнички пројекти – где је могућ физички пренос обновљиве енергије).
Упутство омогућава да чак и пре него што га Уговорне стране примене, постоје подстицаји намењени државама чланицама Европске уније и уговорним странама Енергетске заједнице за развој ОИЕ.
Република Србија постала је 26. јануара 2009. године чланица и оснивач Међународне агенције за обновљиву енергију (IRENA – International Renewable Energy Agency), као прве међународне (међувладине) организације која се фокусира искључиво на обновљиву енергију и активно ће наставити учешће у раду ове агенције у складу са Статутом Агенције и својим интересима у области активирања и коришћења обновљивих извора енергије.
Основни циљ Међународне агенције за обновљиву енергију је да постане главна покретачка снага у убрзаној транзицији према широко распрострањеном и одрживом коришћењу обновљивих енергија у читавом свету, а њене главне активности обухватају:
– пружање конкретних саветодавних услуга владама индустријализованих и земаља у развоју, везаних за политику коришћења обновљивих извора енергије;
– трансфер технологија и саветодавних услуга у вези финансирања пројеката;
– изградња и подизање капацитета у области коришћења обновљиве енергије.
Да би се операционализовао начин постизања циља обезбеђивања стабилизације атмосферских концентрација гасова са ефектом стаклене баште (Green House Gases – GHG) на нивоу који би спречио штетне утицаје на климатски систем, односно смањивање брзине загревања атмосфере узроковано антропогеним емисијама ових гасова, чиме би се спречили неповољни утицаји на биодиверзитет, водоснабдевање, производњу хране и енергије, као основне факторе одрживог економског развоја и безбедности на међународном нивоу, на Трећој конференцији UNFCCC, одржаној 1997. године у Кјоту у Јапану, усвојен је Кјото протокол уз Конвенцију. Кјото протокол је ступио на снагу 16. фебруара 2005. године и до сада га је ратификовало 184 Чланице Конвенције, међу којима је и Република Србија.
Републици Србији Кјото протоколом нису уведене никакве нове обавезе у односу на опште обавезе утврђене Конвенцијом, односно Србија нема обавезу смањења емисија GHG, а као не-Анекс I чланици Конвенције, од флексибилних механизама трговине емисијама може примењивати само Механизам чистог развоја – CDM (Clean Development Mechanism). Главна сврха Механизма чистог развоја је да омогући Анекс I земљама да део својих обавеза смањења емисија GHG могу остварити кроз пројекте у земљама у развоју (не-Анекс I), а који за последицу имају смањење емисија (обновљиви извори енергије, промена горива, енергетска ефикасност, управљање отпадом, промена технолошког процеса). На тај начин се Анекс I земљама олакшава испуњење обавезе према Конвенцији, јер је смањење емисија јефтиније и једноставније у земљама у развоју, а са друге стране подршком таквих пројеката оне потпомажу одрживи развој земље домаћина.
 

------------------------

11
 Закон 
	о ратификацији Уговора о оснивању Енергетске заједнице између Европске 
	Заједнице и Републике Албаније, Републике Бугарске, Босне и Херцеговине, 
	Републике Хрватске, Бивше Југословенске Републике Македоније, Републике Црне 
	Горе, Румуније, Републике Србије и Привремене Мисије Уједињених нација на 
	Косову у складу са резолуцијом 1244 Савета безбедности Уједињених нација
 
 
I.3. Скраћени приказ и оцена постојећег стања
 

I.3.1. Скраћени приказ постојећег стања
 
I.3.1.1. Природни системи и ресурси
 

Рељеф
 
Конфигурација терена планског обухвата је изразита, цео слив припада високо планинском подручју. Најнижи терени су у долини Лима, од којих се терен нагло диже до површи Пештарске висоравни на источном делу слива и Доњо Колашинске површи на западу.
Средња надморска висина површи је између 1.000 и 1.200 m.н.в. из њих се издижу планински врхови висине преко 1.500 m.
Лим у свом горњем току протиче долином од које се дижу висока брда и планине. Ту се истичу масиви Липовице (2.070 m), која се простире северозападно од Гусиња, затим иде према северозападу преко Виситора (2.210 m), па масиви Зелетина (2.125 m), Комова (2.484 m), Лисе (1.877 m), који се завршавају планином Бјеласицом (2.137 m). Источна страна Лима почиње планинским венцем Проклетија, чији су врхови Мајабарит (2.035 m) и Кадис (2.102 m). То су све планински врхови југоисточно од Гусиња, а затим се овај планински венац наставља преко Богићевице, Старца (2.426 m), Цокара (1.849 m) и Планинице (1.988 m), па на северу све до Мокре планине (1.809 m), Смиљевице и даље према Хајли. Врхови ових планина су тешко приступачни. Ово је поготову случај са највећим врховима на планинском венцу Проклетија, на којима се врло ретко налазе остаци земље. На другом крају, имамо случај планинског масива Бјеласице, на чијем се највећем врху налазе планински пашњаци, а изграђене су и комуникације. 
	

Пошто је извориште Лима – Плавско језеро (901), коте на профилу бране ниже од 500 m.н.в., висинска разлика већа од 400 m. С обзиром на изражену орографију и уздигнутост планинских масива, воде које долазе са ових терена имају велику рушилачку снагу. Имајући све ово у виду, јасно је зашто се на овим теренима појављује екцесивна ерозија, а што она није и више изражена може се захвалити заштитном утицају вегетације.
На подручју, као последица глацијалне, флувијалне и крашке ерозије, литолошког састава и тектонске активности јављају се разнолики топографски облици, алувијалне равни, терасе, долине, падине различитог нагиба (20 – 80%), површи, била и гребени.
Равничарски терени се пружају дуж корита Лима и појединих већих притока у облику узаних речних тераса чија је површина занемарљива, свега 3% у односу на укупну величину подручја. Као последица велике купираности терена и топографски параметри сливова су изразити. Доминира средњи пад сливова који се крећу од 20 – 60%.
Укупни пад корита основног реципијента је 0,9%, пад притока је далеко већи. Код већих притока падови корита се крећу од 2–4%, међутим код мањих сливова пад нагло расте и достиже вредности и до 18,5%. Велика купираност и разуђеност рељефа условили су честе и нагле промене експозиција планинских страна што има директног утицаја на микроклиму, вегетациони покривач и ерозионе процесе.
 

Климатске карактеристике
 
Климатографија слива реке Лим условљена је у првом реду изразитим рељефом подручја. Услед високих планина које са истока и запада окружују слив Лима, утицај Јадранског мора се не осећа довољно. Насупрот овоме, због отворености слива Лима са севера, продирање хладног ваздуха са севера на југ је олакшано. Углавном, може се рећи да у низијама слива влада умерено континентална клима (средње европски тип), а у високим областима слива влада планинска клима. За кратак преглед основних карактеристика климе употребљени су метеоролошки подаци преузети из раније публикованих студија, извештаја, као и из расположивих података Хидрометеоролошких завода Србије и Црне Горе. Анализирани су они метеоролошки елементи, који су најзначајнији мену географско-физичким факторима отицања и који карактеришу климу једног подручја: температура ваздуха, влажност ваздуха, падавине, ветар и тако даље.
Температура ваздуха – На температурне прилике у некој области, поред разних фактора, прворазредну улогу имају рељеф и циркулациони процеси. Слив Лима као веома рељефно изражено подручје условљава сложен систем поднебља. Генерално се може рећи да у сливу Лима температурни градијент опада са порастом надморске висине у износу од око 1°C на 120 m.н.в. Просечне годишње температуре ваздуха износе од око 6 до 8°С. Годишња амплитуда просечне годишње температуре ваздуха, на територији планског обухвата износи око 20°С, што указује на континенталност режима температуре. На континенталност климе указују и забележене: апсолутно минималне температуре које се спуштају до –38°С у Сјеници и апсолутно максимална температура од око 40°С, као и годишња апсолутна амплитуда температуре која се креће од 65°С до 74°С.
Влажност ваздуха – Релативна влажност ваздуха је значајан климатолошки параметер. Ваздух је зими влажан, а лети сув. Мали пораст релативне влажности у сувом делу године је забележен у мају и јуну јер тада има највише киша. Према расположивим подацима, средње месечне вредности релативне влажности ваздуха веома се мало колебају у току године. Тако је разлика између месеца са најмањом и са највећом средњом релативном влажношћу, око 15%, са малим колебањима, на територији целог слива.
Падавине – Расподела годишњих падавина је у тесној вези са физичко-географским карактеристикама слива и карактером атмосферске циркулације у току године. Ови фактори делујући у узајамној вези, стварају веома сложену слику расподеле падавина у сливу реке Лима. У погледу годишњег хода падавина, у овом региону постоје два основна плувиометријска режима: маритимни и континентални, са могућим прелазима измену ова два режима. Одлика маритимног плувиометријског режима је велика количина и честина падавина у зимској половини године и то нарочито у позној јесени, са споредним максимумом у марту и априлу и сувим летом. Континентални плувиометријски режим одликује се честим и обилним кишама у летњој половини године, нарочито у мају и јуну (споредни максимум је у октобру), прилично сувом зимом са најмање падавина у фебруару. На основу података кишомерних станица у сливу, може се рећи да северни део слива има континентални, а јужни део, узводно од Бијелог Поља, и извесне одлике маритимног плувиометријског режима. Јужни део се одликује знатно већим средњим годишњим падавинама. Оне су највеће на југо-југозападом ободу слива и постепено опадају идући на север. Максималне годишње и месечне падавине које су до сада регистроване износе и преко 2.400 mm годишње, односно до 500 mm месечно у југо-југозападном делу слива. Просечне годишње падавине на површини слива до профила Бродарево износе око 1140 mm. Број дана са изразитијим падавинама расте од севера према југу слива, а по броју дана генерално најкишовитији су април, мај, јун, новембар и децембар. Нагло отапање снега у Лимској долини изнад надморске висине од 1500 m изазива велике поплаве. Снег дебљи од 10 cm се задржава од 120 до 180 дана, а у долини Лима до надморске висине од 1000 m од 40 до 90 дана. Поред вегетационог покривача ово је једини лимитирајући фактор ерозије.
Ветар: У одсуству станица у ужој зони пројекта ради приказа ветрова у сливу Лима, коришћени су расположиви подаци са станица у широј околини Сјеница и Беране, из којих се види да преовлађујући правци ветра у сливу следе општу расподелу притиска, али одлучујућу улогу на расподелу праваца ветра има експозиција терена, која условљава да поједина места у сливу могу имати и потпуно супротне правце у односу на преовлађујући.
 

Сеизмичке карактеристике
 
Према Карти сеизмичке регионализације Социјалистичке Републике Србије из 1973., локације оба преградна места спадају у 7°

МЦС основног сеизмичког интезитета.
Према сеизмолошкој карти СФРЈ из 1987. године обе локације се налазе у зони 6° MCS, за повратни период од 50 година За повратни период од 100 и 200 година обе локације су у зони 70 MCS а за повратне периоде од 500 и 1000 година локације су у зони 8° MCS, с тим што су обе у непосредној близини Сјеничке сеизмогене зоне која спада у зону 8° MCS, Јунаковине на растојању од око 9 km, док су Лучице на само око 3.5 km од ове зоне. За повратни период од 10000 година Јунаковине су такође у зони 8° MCS с тим што су од Сјеничке зоне (9° MCS) удаљене око 6 km, док се Лучице налазе на самој ивици зоне 9° MCS.
На основу доступних каталога земљотреса и података о 106 земљотреса који су се догодили у периоду од 1901. до 2008. године у подручју полупречника Р=250 km од локација ХЕ „Бродарево 1” (Јунаковине) и ХЕ „Бродарево 2” (Лучице) на реци Лим одређена је фреквенцијална дистрибуција магнитуда према Гутенберг – Рихтеровој релацији која важи за посматрани регион, пошто су претходно стандардизоване све вредности магнитуда и конвертоване у магнитуде момента. За прорачуне сеизмичког ризика усвојен је експлоатациони век објекта од 100 година, тако да су одговарајући повратни периоди за обе локације, и максимални пројектни земљотреса, (односно за нивое земљотреса З1 и З2), 200 и 1000 година, респективно.
Треба истаћи да је овде реч само о процени сеизмичког хазарда за преградно место ХЕ „Бродарево 1” (Јунаковине) и ХЕ „Бродарево 2” (Лучице) на основу постојећих знања, и то на нивоу основне стене или крутог тла, а да је потребно урадити додатне анализе у наредним фазама пројекта.
 

Геолошке карактеристике  
 
На истраживаном подручју распрострањене су палеозојске, мезозојске (тријаски кречњаци и вулканити, творевине Офиолитског меланжа, односно Дијабаз-рожначке формације јурске старости) и квартарне творевине. Тектоника овог подручја је комплексна. На ширем простору разматраних акумулација издвојене су геолошке јединице.
Голијска формација – Откривена је на великом делу истраживаног простора. На локалитету Лучице опсервирана је испод вулканита, на потезу Стругови – Липовица Завинограђе је подлога кречњацима Ветерштајн формације, док је у Гостуну у тектонском односу са околним стенама. Изграђена је од пешчара, метапешчара, филита, глинаца који се међусобно смењују. Понегде се појављују и метаконгломерати каналског типа у алтернацији са метапешчарима. Пешчари и метапешчари су крупно до средњезрни, ретко финозрни. Стене су често испресецане кварцним жицама и жилицама. Градација и ламинација седиментне текстуре су ретке. Преовлађујући конституент у кластичном протолиту је кварц. Филити су најчешће стене у овој формацији. Имају очувану слојевитост у смени са фолијативним склопом, са ретким назнакама нематобластичне структуре. Поједине партије су ламиниране. Често је и убирање, таласасто до плисираног. У филитима се јављају кварцне жилице и жице. Минерални састав им је униформан, преовлађују минерали глина са појавама серицита и микрокристаластог кварца, када су метаморфне промене израженије. Појављују се и хлорит, епидот и металични минерал (вероватно пирит везан за присуство органске материје у протолиту). Конгломерати и метакогломерати унутар ове формације се јављају као интраформацијски или као испуна ерозионих канала или структура. Не прелазе дебљину од једног метра. Матрикс је финозрни песак. Углавном су полимиктни са валутицама које не прелазе 2 cm. Изграђени су, предомнинантно, од кварца (метаморфног порекла), силицијских стена, кварцита, кварцних пешчара, силификованих филита, зелених и црвених рожнац. На отвореним профилима је приметно интензивно површинско распадање. Продукти распадања граде танак застор али покривају широке просторе. Ретке су појаве тамносивих до црних кречњака који се смењују са прослојцима филита (или обрнуто). Ретко прелазе дебљину од једног метра. Опсервирани су у најнижем пакету метаседимената, уз сам Лим и на левој и на десној обали на локалитету Лучице.
Формација Ковиљских конгломерата – Конгломерати и метаконгломерати су полимиктног састава. Граде карактеристичну јединицу смештену између Бирачке формације и Голијске формације. Дебљина не прелази 10 m. Формација је откривена само у Завинограђу. 
	

Бирачка формација: Изграђена је од метапешчара и филита. Појављују се са израженом слојевитошћу, са слојевима од неколико десетина сантиметара до метра. Карактеристично је појављивање сочива мермерисаних кречњака који потврђују средње до млађе карбонску старост формације. Метаседименти кластичног типа се појављују само у Завинограђу где леже преко Ковиљских конгломерата. 
	

Формација Равни: Ову формацију чине сиви до црвенкастосиви рекристалисали, карстификовани кречњаци анизијске старости. Ови кречњаци су углавном масивни, ретко стратификовани. Карактеристични су по бројности микрофација: биоспарит, биомикрир, биомикроспари. Појављују се на локалитетима од Целина до Градине и на простору Доњих Страњана, на контакту Офиолитског меланжа на истоку и Ветерштајна на западу. Контакт је вероватно тектонски, али није директно осматран. 
	

Вулканогено-седиментна формација: Знана као Порфирит-рожначка формација опсервирана је на обема обалама Лима на простору Лучица, на малом простору у Завинограђу, на Коњској глави источно од Бродарева, на врху Клаћина северно од Гостуна и на малом изданку јужно од Гостуна. Представљена је лавама, плитким дајковима, масивне текстуре, ретко стубасто лученим и ретко као „пјетро верде” туфови. Варијетети вулканита су пироксенски, пироксен-хорнбленда и хорнбленда андезити, дацити, дацитоандезити и њихови хијалокластити и милонити. Углавном су хидротермално измењени, аргилитисани, пиритисани или само површински измењени. Јака силификација је примећена на десној страни портала железничког тунела на левој обали Сопотнице. Површинско распадање даје фине угласте фрагменте са потпуно избељеним „фемским” састојцима. Контакт вулканита са кречњацима је најчешће маркиран хидротермалним променама док на контакту са палеозоиком ова алтерација изостаје. 
	

Ветерштајн формација: Изграђена је од сивих рекристалисалих, тектонизираних и карстификованих кречњака ладинског ката. Углавном су масивни, ређе услојени (углавном у доњем нивоу). Бројне микропрслине су видљиве и испуњене су карбонатном или феро-манганском испуном. Откривена је на већем делу истраживаног простора. Изражено је бречизирање кречњака, растварање по пукотинама и испуњавање „А” или „Б” матриксом. Има и појава крупнијих карстних облика. Органогене текстуре, корали и делови гастропода приметне су на површинама изложеним растварању. Нагомилавања фрагмената сфероидалних онкоида и пелета су такође примећени. Карактеристично за ове кречњаке су бројне микрофације: биоспарит, биомикрит, биомикроспари. Кречњаци Ветерштајн формације трансгресивно леже преко палеозојских стена док су са тријаским стенама у тектонском односу, осим са вулканитима. Стене су често површински распаднуте дезинтегрисане на површини и покривене на падинама сипарима и карбонатним талусом.
Дахштајн формација: Изграђена је од сивих до беличасто сивих масивних кречњака ствараних током карнијског-норичког (ретског) ката. Ове су стене у тектонском контакту са Ветерштајн формацијом и опсервиране су само на простору Крушева на северном делу истраживаног простора. Бречоидни изглед са израженим растварањем и кавернама са првобитним „А” и дијагенетским „Б” матриксом, каректеристичан је за кречњаке ове формације. Има појава крупнијих карстних облика као што су вртаче. Органогене текстуре као што су фрагменти корала, добро су видљиве на површинама које су делимично растворене површинским процесима. Кречњаци су слабо рекристалисали. То су углавном биомикрити са фораминиферама. Изражено је површинско распадање.
Дијабази: Појављују се као дајкови базичног хемизма изграђени од плагиокласа, клинопироксена, лименита и стакласте основне масе. Стене су црне, врло финог „зрна” ретко са фенокристалима и са масивном текстуром. Структуре су најчешће интерсертална, офитска, ретко порфирска са микроофитском основном масом. Опсервирани су на северном делу истражног простора на малој површини у тектонском контакту са кречњацима Ветерштајн формације. 
	

Перидотити: Овим називом обухваћене су ултрабазичне стене, од свежих лерзолита до серпентинисаних лерзолита и серпентинита. Свежи лерзолити су масивни док су серпенинисани лерзолити и серпентинити углавном дезинтегрисани. Површински распаднуте стене се појављују као комадићи сочивастог (иверастог) облика. Структура им је порфигрануларна и порфирокластична. Изгранени су од оливина (свежег па до потпуно серпентинсаног), орто и клино пироксена и ретко спинела. Откривени су на локалитетима Орловска глава, Врхови, Дебело брдо, Велика коса на источном делу истраживаног простора.
Офиолитски меланж: или као што је дуго времена називан Дијабаз – рожначка формација. Постанак ових стена је везан за субдукционе процесе јурског океанског региона. Офиолитски меланж је „mega pack” различитих генетских типова стена, различите старости и величине, са израженим механичким деформацијама и дезинтегрисаним кластичним матриксом који углавном чине глинци и силицијске глине. Ове стене су јурски или старији седименти представљени олистолитима или блоковима и различите базалтоидне стене океанског дна. Појављују се у североисточном делу истраживанг подручја и дуж великих тектонских структура које су у тектонском контакту са различитим тријаским стенама (углавном кречњаци Ветерштајн формације икречњаци формације Равни). Површинско распадање је изражено само у зонама богатим матриксом.
Алувијум: Неконсолидовани грубозрни, добро заобљени шљунак без матрикса у самој реци и мањим притокама на истраживаном простору.
Речна тераса 1: Најмлађа серија седимената у нивоу реке. Крупно до ситнозрни седименти, добро заобљени, изгранени од кречњака конгломерата шкриљаца и комадића рожнаца. Засута браонкастим глиновитим песком.
Речна тераса 2: Наслаге су изгранене углавном од грубозрних шљункова (валутци црних и белих кречњака, пешчара, рожнаца, дијабаза и спилита), делимично везани песковитим крупнозрним матриксом. Имбрикација и нормална градација су добро изражене. Валутци су средње до добро заобљени и добро сортирани. Ове наслаге су опсервиране на локалитету Лучице.
Речна тераса 3: Најстарије консолидоване алувијалне наслаге изграђене од грубозрног шљунка и пешчара. Покривају мали простор.
Плавински конус: Заравњене или благо нагнуте масе ослобођеног падинског материјала, конусног изгледа. Изграђене су од слабо до средње заобљених, несортираних фрагмената шкриљаца, конгломерата, бреча, кварца, пешчара, рожнаца, дијабаза, спилита и разнородних кречњака са песковитим неконсолидованим матриксом. Формирани су на ушћима речица или већих потока. Највећи конуси су формирани на ушћима Вртовљанске реке, Комаринске реке, Слатинске реке у близини Бродарева и на ушћу Прљешњачког потока код Гостуна.
Резидуални, колувијални застор: Наслаге изграђене од угластих или слабо заобљених фрагмената стена ослобођених са стрмих кречњачких падина или одсека у току егзогених процеса. Транспорт је углавном гравитациони, а дијагенетски процеси су само делимично остварени у партијама које су обогаћене финозрним матриксом. Највећи простор покривају на локалитету Стругови.
Сипари: Изграђени су од угластих неповезаних одломака стена. Матрикс је углавном песковит са малим садржајима глина. Смештени су на крају јаруга под одсецима или под стрмим падинама.
Одрони: Изграђени од крупних стенских блокова откинутих са кречњачких одсека. Појављују се на левој обали Лима, на северним падинама одсека Подглудац и Хртови, јужно од Бродарева.
Делувијум: Изграђен од незаобљеног и несортираног материјала депонован на благим падинама. Транспорт углавном гравитациони са малим утицајем атмосферских вода. Највеће наслаге овог типа развијене су на локалитетима Стругови, Липовица и Крушево.
Вештачке творевине: Одбачени материјал карбонатног и вулканитског састава произведен током изградње железничких тунела.
Клизишта: Покренуте масе стена, земљишта или дробине низ падину. Покренуте масе у овом стању, са аспекта даљег кретања, не дају јасну слику падинског процеса те би током овог нивоа истраживања требало извршити геофизичка мерења. Најчешћа су на деловима Голијске формације. Лоцирана су на простору Лучица на левој обали Лима и на простору Стругова, такође на левој обали. На оба локалитета одају изглед да су делимично умирена.
 

Инжењерско-геолошки услови 
	 
 
Преградно место „Лучице” се налази у широј речној долини, асиметричног облика, десна обала је благог пада. Према прогнозном геолошком профилу преградно место је у темену антиклинале коју изграђују филити, метапешчари и прослојци или сочива кречњака Голијске формације. Обале су покривене квартарним творевинама, на десној обали дебљине до 3 m и на левој до 5 m. У кориту реке су рецентне творевине, преовлађује шљунак, дебљина до 5 m. На левој обали регистроване су појаве нестабилности у виду клизишта процењених дебљина до 5 m. Клизишта се јављају у зони распадања шкриљаца и захватају делувијум. На основу петролошког састава и структурног склопа на преградном месту процењује се да је водопропусност мала. Вододрживост акумулације, узимајући у обзир да ће већим делом бити формирана у шкриљцима Голијске формације процењује се као повољна. У акумулацији постоји могућност постојања веће издељености стенских маса у зони Брусовника што може условити и већу водопропусност, али која неће представљати проблем по питању вододрживости акумулације. Дебљина зоне распадања шкриљаца Голијске формације варира до 15 m, која је подложна ерозији и спирању. У овој зони се очекују појаве клизишта на подручју акумулације. На местима садашњих одрона у условима акумулације очекују се појаве нестабилности.
Преградно место „Јунаковине” налази се у клисури која је асиметрична, десна обала је субвертикална. Ово преградно 
	место изграђују дебелобанковити до масивни и доломитични кречњаци Ветерштајн формације. У кориту реке су рецентни шљункови са мало песка, блокова и комада кречњака дебљине 
	до око 10 m. На левој обали, изнад пута, налази се дробина чија се дебљина повећава до 10 m. Дубина до стена Голијске формације није утврђена. Низводно од преградног места, око 200 m, 
	налази се тектонски контакт кречњака (Тријас) и перидотита (Јура). Узводно од преградног места налази се више попречних раседа. На преградном месту није утврђено постојање раседних зона већ само система пукотина са стрмим падом, управно на корито реке, који се могу схватити и као кливаж центиметарске и дециметарске учесталости. У кориту реке није констатован расед али је могуће његово постојање. Ранијим истраживањима установљено је да су кречњаци слабо водопропусни, најчешће водопропусности до 5 Lu, а у десном боку мање од 2 Lu. Појаве већих водопропусности, које су ретке, могу се објаснити присуством већих пукотина или крашких облика и то у левом боку. На основу геофизичких сеизмичких испитивања (1988. године) извршено је зонирање стенске масе при чему је издвојено пет зона по еластичним и деформационим карактеристикама. Установљено је да је лева обала оштећена до дубине око 30 m, а десна обала је очувана. Стабилност падина акумулације биће угрожена на деловима где су шкриљци Голијске формације и дебеле квартарне наслаге. У акумулацији постоји могућност постојања веће издељености стенских маса у појединим раседним зонама што може условити и већу водопропусност, али која неће представљати проблем по питању вододрживости акумулације.
 

Педолошке карактеристике
 
На предметном подручју земљиште је различито и може се констатовати више типова. Разноврсност земљишта је везана за геолошку подлогу:
Смонице: Појављују се на неогеним седиментима и то у мањим рефељским депресијама. Главне морфолошке карактеристике су да имају црну боју и глиновити састав. Смонице се најчешће искоришћавају као њивска земљишта, док се полувлажна и мочварна земљишта искоришћавају као ливаде и мочваре.
Гајњаче: Као и смонице налазе се на неогеним језерским седиментима. Геолошка подлога им је лапорац. У зависности од рељефа могу се срести: нормално дубока гајњача, дубока гајњача и плитка гајњача. Гајњаче су погодне за њивске културе, а ређе као земљишта за ливадске културе.
Смеђа земљишта на кречњацима: Смеђа земљишта на кречњацима која заузимају средњи планински појас од 500–1300 m.н.в. Развила су се на кречњацима и доломитима средње су дубине, засићена базама, неутралне до слабо киселе реакције. Њихову природну вегетацију чине на нижим и јужним експозицијама састојине храста и граба, да би на вишим теренима и северним експозицијама прешле у састојине букве и јеле. У случају интензивне испаше, гажења и уништавања вегетационог покривача подложне су ерозији. Погодне су за шумску производњу док су за пољопривреду ограничена малом дубином и великим учешћем скелета.
Смеђе шумско земљиште: Образовано је на пешчару еруптивима и палеозојским шкриљцима. Оно се среће у свим висинским зонама са различитим развојним фазама. Оно је потенцијално повољно за развој различитих култура. На овом типу земљишта могу се наћи састојине букве, четинара, а такође нешто лошијих храстових шума. На овом земљишту се гаје и неке њивске културе, па се уз примену савремене агротехнике која би укључила и наводњавање могу добити високи приноси кукуруза, кромпира и других култура. На нижим теренима у долини Лима на овим земљиштима успевају воћарске културе (шљива, јабука и крушка).
Буавица: Ово су земљишта која су формирана на једрим кречњацима. У погледу физичких особина буавице представљају сува земљишта. Јако су пропустљива и зато се не расплињавају 
	ни за време највећих киша. Ова земљишта заузимају врхове планина на којима им садржај хумуса иде и до 35%, а иначе се креће од 15-25%. Буавице су плитка земљишта све дотле док се хумус може формирати од остатака. Чим се тај процес заврши стварају се услови за минерализацију хумуса и долази до ослобађања глине. Тада се у дубљим хоризонтима почиње издвајати Б хоризонт, што је уочљиво у вртачама и увалама где слој земље може бити дебео и 1 m.
Тамно смеђе земљиште на шкриљцима: Ово земљиште се карактерише различитом бојом профила, у зависности од стадијума развића. На заравнима и блажим нагибима оно може бити дубоко 15 – 30 cm. За разлику од земљишта на кречњаку, ова земљишта на шкриљцима заузимају скоро читав простор. На стрмим гребенима може се десити да нема земље, али одмах испод њих налазе се плиће наслаге које су обрасле травом.
Планинско рудо земљиште: Среће се на планинама око Лима и то мање-више у депресијама изнад 1000 метара над морем. Образује се подједнако и под травама и шумом у нижим зонама. Ова земљишта су се развила тамо где се педогенеза могла завршити до краја. То су места у вртачама, увалама – код кречњака, а код шкриљаца то су подножја брда или мање депресије. 
	

Рендзине: Овај тип земљишта преовлађује на надморским висинама преко 1000 m.н.в. То су углавном јако плитка земљишта. Вегетацију чине планинске ливаде у којима преовлађују ксерофитне фитоценозе, и нешто мање шуме букве и јеле. Развиле су се на планинским билима, стрмим падинама док у депресијама прелазе у смеђа земљишта. 
	

Смеђа земљишта на терасама: На овом подручју су распоређена дуж леве и десне обале Лима од Андријевице па низводно. Терасе су глацијалног и флувијаног типа. Што се тиче водних особина земљишта оне су доста неповољне. Ова земљишта се одликују крупним порама, кроз које се вода брзо цеди и врло су подложна ерозији. Ова земљишта се искоришћавају као пољопривредна и на њима се налазе њиве, ливаде и воћњаци, а на најнижој тераси Лима пашњаци и неплодне површине. Кад су у питању нагиби, земљиште је обично еродирано и као такво представља проблем.
Алувијална земљишта: Налази се непосредно поред Лима на нижим, периодично плавним терасама. Алувијум се такође налази на проширењима долина и на местима где се бочне притоке уливају у Лим. Алувијума има релативно мало и то из разлога што корито Лима није регулисано. Лим често мења корито. Присутна је и појава да притоке Лима унесу велике количине грубог материјала којим затрпавају и оно мало плодног алувијума који је присутан дуж леве и десне обале Лима. Алувијални слој није дубок, износи 5 – 10 cm. Карактеристично је да је јако песковит. На неким потезима је и знатно дубљи чак и преко 50 cm. Редовно се обрађује. На овом плитком земљишту успева шљива, јабука, кукуруз, кромпир, луцерка и друго, али као императив се намеће, кад је у питању интензивнија производња, наводњавање. 
	

Делувијални наноси: Делувијални наноси су обично у мањим комплексима у подножју планина где долази до таложења земљишта спираног површинским водама. Делувијална земљишта су слично алувијумима скелетног до скелетоидног састава. На подручју су свуда заступљена у узаним испрекиданим тракама на прелазу стрмих падина у блаже. Углавном су под храстово-грабовим шумама лошијег квалитета.
Камењари – скелетна земљишта: Под овим творевинама се налазе знатне површине. То су углавном изразито високи планински врхови, стрми стеновити отсеци, сипари и точила. Углавном све површине које немају услова за образовање земљишта, или због веома стрмих нагиба или климатских услова. Од вегетације на њима се јавља, местимично као појединачна стабла, црни бор, а на великим висинама на заклоњеним местима трава и друга ретка алпска вегетација.
 

Процеси ерозије
 
У развоју процеса ерозије овог подручја сви чиниоци имају свој специфичан утицај који појединачно достижу свој максимум или минимум од тока до тока, односно међуслива. Ипак можемо издвојити велику купираност терена, специфичне хидролошке услове, слабу отпорност геолошке подлоге и педолошке прилике, неадекватно коришћење земљишта, као изразито негативне факторе. Климатски услови погодују вегетационом покривачу, који одржава лабилну равнотежу са силама ерозије. У случајевима када се иста грубо поремети интензивном сечом или претераном испашом, ерозиони процеси узимају маха, онемогућујући брзу и природну ревегетацију. Релативно слаба насељеност становника/km² и миграција смањили су притисак становништва и стоке на земљишта и вегетацију у горњим деловима сливова па је дошло до знатног побољшања вегетације у смислу заштите од ерозије. Ови чиниоци су утицали да се у предметном подручју формирају претежно бујице подриваче, а процеси спирања су мањег интензитета, а везани су за велике нагибе, јужне експозиције и близину насеља.
Површинска ерозија је изражена углавном у североисточном делу слива, где подлогу чине шкриљци, лапорци и пешчари, а вегетацију храстове шуме и пањаче. Сливови западних и јужних притока Лима као и виши делови сливова су боље пошумљени, травни покривач бољи, ревегетација лакша обзиром на већу влажност земљишта и ваздуха, међутим процеси клижења и одрона су јаче изражени у овим зонама.
Дубинска ерозија је присутна на целом сливу, али је нарочито изражена у зони високих падавина, великих нагиба, неотпорне геолошке подлоге и тектонски изломљених седимената. Тенденција продубљивања дна и обала корита показују највише мањи, кратки токови великог подужног пада као и у зони речних тераса, где нема услова за ретенцију наноса. Крашка ерозија са својим карактеристичним последицама везана је углавном за подручја сивих кречњака и доломита. Посебан вид ерозије како по настанку, тако и по последицама јавља се у зони рецентних алувијалних наноса на адама и спрудиштима која служе као мајдани грађевинског материјала, како у кориту самог Лима, тако и у већим притокама. Искоришћавање се врши у доба ниских водостаја када се булдожерима врши неконтролисано прекопавање спрудишта у циљу да се дође до што гранулометријски повољнијих слојева. Како је Лим сам по себи јако бујична река велике транспортне моћи, у спрудовима је веома мала количина песка и ситнијег шљунка. Основну масу спрудова чини крупан шљунак и облуци знатних димензија. При наиласку поплавног таласа на овако изроване и поткопане спрудове и крупан нанос бива лако покренут, а песак однет. Ово је такође још један битан чинилац који знатно утиче на укупни пронос наноса коритом Лима. 
	

На кречњаку се појављују два вида ерозије: карстна ерозија, изражена у планинском делу слива, и површинско одношење земљишта с виших нагиба у вртаче и увале. На кречњаку постоји много ерозионих база и земљиште се може задржати између блокова стена или на блажим нагибима и увалама. У речним долинама појављује се флувијална ерозија поред обала река, а многе долине су изложене засипању бујичним наносом кога доносе бочне притоке с виших терена слива.
Штете од ерозије су евидентне, директно се огледају:
– на путној мрежи где је потребно рашчишћавање после сваког већег поводња или отапања снега, што је нарочито уочљиво на државном путу I реда број 21;
– на пољопривредним земљиштима, у испирању земљишних честица и хранљивих материја што води смањењу њихове продуктивности;
– на делу шумских земљишта где је стварање хумуса веома отежано због одношења листинца, па та земљишта и поред добре пошумљености су увек на нивоу плитких сиромашних рендзина;
– нанос и поплавни таласи појединих токова угрожавају насеља и поједине индустријске објекте;
Продукција наноса (запремина наноса) на годишњем нивоу по јединици површине за леве и десне притоке Лима износи 1095,35 m³/год/km² (десне притоке), односно 1360,69 m³/год/km² (леве притоке).
 

Пољопривредно земљиште  
 
Просторни распоред појединих категорија вегетације према структури површина је условљен орографским, педолошким и климатским приликама. 
	

Ораничне површине се углавном простиру дуж корита Лима и његових већих притока, на алувијалним терасама и теренима са блажим нагибом и топлијом експозицијом. Са порастом надморске висине учешће ораничних површина опада, мада се мање парцеле налазе свуда где то услови земљишта и осунчавања дозвољавају. Од култура гаје се у равничарском делу претежно житарице и окопавине, а у брдско планинском делу кромпир, јечам и овас. Оранице заузимају нагибе и до 60%. С озбиром да су у питању мање парцеле и да се изнад и испод тих површина налазе шуме или ливаде, није дошло до формирања неких јачих ерозионих процеса. На њима се гаје културе у плодореду: пшеница, кукуруз, овас, кромпир итд. Обрада се врши углавном по изохипсама.
Воћњаци заузимају најмање површине, мада су услови повољни, и њихов распоред је равномеран дуж лимске долине. Углавном су на јужним топлим експозицијама. Значајно су присутни шљивици (на 80%), а нарочито шљива „пожегача”. Последњих година она је нападнута од вирозе „шарке”, тако да се смањује број стабала и родност ове цењене воћке. Поред шљива успевају: јабуке (15%), крушке, малине, јагоде, а у ранијем периоду гајила се чак и винова лоза. Услови за развој воћарства и повећање врста постоје, чак су врло повољни.
Травне површине су заступљене преко 80% у оквиру пољопривредних површина.
Ливаде заузимају ниже терене до надморске висине од 1200 m дуж токова река на алувијалним теренима и у близини насеља. Последњих година, падом животног стандарда, занемарено је подизање вештачких ливада као и примена агротехнике, природне ливаде се не негују, па осим слабих приноса и заштитна функција травне вегетације је слаба. У протеклим годинама, расположиве количине траве нису довољне за исхрану стоке у зимском периоду. Овој чињеници није искључиво допринела реалност да су била присутна екстремно сува лета. 
	

Пашњаци се простиру на најсиромашнијим, стрмим падинама или планинским површинама и врховима изнад границе шуме. Стање пашњака се поправља са смањењем испаше, односно броја оваца које чине основни сточни фонд. Пашњаци чине огромни потенцијал за развој сточарства овог региона, међутим на истим се нерационално газдовало, па представљају мање или више изражена жаришта ерозије. Присутно је и страдање пашњака од коровских биљака: типац, боровница, чемерика, клековина и неких других отровних корова. 
	

Тенденција промена у структури површина иде у правцу смањења површина под ораницама и ливадама што је последица миграција становништва из високо планинских насеља према градовима у долини где нагла, може се рећи стихијска, изградња стамбених и других објеката се одвија углавном на пољопривредним земљиштима.
Проблеми: уситњеност поседа и мали проценат земљишта високе бонитетске класе, неискоришћеност пољопривредних 
	површина на адекватан начин посебно у планинским зонама, угроженост пољопривредног земљишта интензивном градњом у насељима.
Потенцијали: природни услови пружају велики потенцијал за развој воћарства и сточарства, односно органски здраве хране.
 

Шуме и шумско земљиште  
 
Шуме су најзаступљеније у структури површина. Равномерно су распоређене по сливу, и чине континуалне површине до надморске висине 1400 m.
Шумски фонд, с обзиром на величину подручја, велике висинске разлике, испресецаности терена и промене у експозицији, различите педолошке подлоге и климатске услове, мења се како по структури, тако и по квалитету.
Ниже терене, јужне падине на смеђим земљиштима и рендзинама заузимају асоцијације храста и граба. По пресеку су то пањаче средњег узраста чији је бонитет у постепеном порасту. Девастација ових шума је престала после забране гајења коза и општим смањењем испаше. Међутим, поправка ових шума и приземне вегетације тече споро нарочито у зони насеља где је сеча интензивнија, а претходно стање земљишта и хумусног хоризонта лошије.
Више терене, влажнија земљишта, северне експозиције прекривају асоцијације букве и смрче. Букове шуме су нешто мање девастиране од храстових, по пореклу су већим делом пањаче, али има и високих добро очуваних семенских састојина. Склоп букових шума је добар, сем у зони субалпске букве. Овоме доприноси и начин искоришћавања. Опходња букве у приватним шумама је око 30 година, сеча се врши на висини од 0,6 – 1,0 m, тако да из пањева избијају снажни избојци, који брзо достижу дебљину погодну за огревно дрво.
Букове и храстове шуме су највише искоришћаване за огревно дрво, интензитет сеча је нешто опао у току периода јефтине нафте да би задњих година опет нагло порастао. Сада се преко 95% домаћинстава греје искључиво дрвима. Овакав интензитет сеча брзо ће довести ове шуме у стање од пре четрдесет година, поготову што интензитет сеча не прате адекватне шумско мелиоративне мере.
Четинарске шуме су најбоље очуване (највећим делом припадају државном сектору), заузимају појас изнад букових и буково-јелових састојина. Разлог бољој очуваности можемо тражити у непроходности терена, недостатку путева и механизације и нешто повољнијим климатско-земљишним условима.
На алувијумима дуж Лима и притока јављају се меки лишћари врбе, тополе, а дуж притока и јова. Кречњачки терени, нарочиту у клисурама на јужним експозицијама, обрасли су црним бором. Стабла су појединачна, ређе у групама.
Местимично су уочени трагови пошумљавања црним бором. Свуда су ови шумско мелиоративни радови показали одличан успех, тако да је могућност успешног уношења бора у храстове састојине и супституција реална могућност у развоју шумарства и даљој заштити земљишта.
У долини Лима на великим спрудовима који су голи или под шикаром примећени су покушаји подизања чистих култура еуроамеричке тополе. Обзиром на њихову старост тешко је оценити успех.
На крају можемо закључити:
– шуме су разноврсне по пореклу, старости и бонитету,
– покровност шума је средња до добра,
– у погледу заштите земљишта од ерозије пружају у просеку осредњу заштиту,
– последњих година искоришћавање шума је повећано, нарочито у приватним шумама,
– може се очекивати појава тренда повећања интензитета ерозионих процеса у сливу,
– постоје реални услови за интензивнији развој шумарства, повећање површина под културама високо вредних врста, превођење пањача у високе шуме као и очетињавање постојећих лишћарских шума.
Проблеми: интензивна и неконтролисана сеча, смањује учешће шума у земљишном фонду и изазива проблеме у водном режиму тла, као и ерозију. Шуме, по питању дрвне масе нису квалитетне. Парцеле су уситњене. Шуме са десне обале Лима су доста разређене.
Потенцијали: добра покривеност шумама ствара услове за добру антиерозиону заштиту, и коришћење споредних функција шуме – сакупљање лековитог биља, шумских плодова, лова и слично. Пошумљавањем и мелиоративним радовима доприноси се у заштити биодиверзитета и у борби против ерозије.
 

Воде и водно земљиште
 
Хидролошке карактеристике:
Најзначајнији хидролошки објекат овог краја је Лим са својом долином. Већи део овог простора представља планинско подручје, карактеристично за југозападну Србију. Хидрографску мрежу чине токови који крећу са падина и подножја планина чији врхови достижу висину до 1450 m и који углавном гравитирају ка Лиму, као његове леве притоке. По дужини тока од свог извора Лим прима велики број притока. Лим је дугачак 219,6 km, а његов слив обухвата 5784 km². Ширина и дубина реке су врло променљиви: Лим је код Бијелог поља широк 45 m и дубок 2 m, а код Пријепоља широк 60 m и дубок до 2 m. Лим доноси значајне количине воде Дрини, којој на ушћу увећава протицај за 113 m³/s.
Анализа основних хидролошких параметара средњег дела тока Лима, за чије потребе су коришћени подаци са две најближе осматрачке станице – Бродарево и Пријепоље, даје општу слику о особинама речних токова и читаве хидрографске мреже планског подручја: Лим има плувио-нивални речни режим, динарско-македонске варијанте. Високи водостаји на рекама ове варијанте иду следећим редом: мај, април, март; водостај у новембру приближно је једнак децембарском. Најнижи водостаји су у августу или септембру, а потом у фебруару и јануару. 
	

Главна долина Лима, композитног карактера, у клисури између Бродарева и Пријепоља дубока је 750 m (профил Крушево – Лим – Градина) и знатно је рашчланила планински склоп Динарида у овом делу Србије. Његове притоке, Комаринска река, Грачаница, Виницка, Миоска, Ратајска река и Сељашница додатно су рашчланиле простране површи Камене Горе на мање висоравни и планинске венце, такође формирајући дубоке клисуре.
У оквиру планског подручја Лим прима следеће леве притоке: Пријеснички поток, Слатинска река, Комаринска реке, Грачаница и десне: Барски поток, Врбничка река, Дубочица, Вртовљанска река и Рамовића поток. Једна од важних особености водотокова који долазе са Озрена и Јадовника је изразит речни пад – значајна висинска разлика између извора и ушћа, у односу на дужину самог тока. Њихови изворишни кракови крећу са висина које достижу преко 1500 m, њихова ушћа у Лим су на неких 500 m.н.в.
Значајно је поменути Грачаницу, чија кањонска долина представља прави геоморфолошко-хидролошки природни феномен, и која има хидроенергетски и велики ерозиони потенцијал.
Река Дубочица је хидролошки највећи и најзначајнији ток – десна притока Лима, високих природних вредности, не само хидролошко-геоморфолошких, већ и биогеографских уопште. У доњем делу свога тока, Дубочица у кречњачким стенама усеца уску и дубоку клисуру на дужини од око 2,5 km, која се отвара тек пред самим ушћем у Лим.
Анализа биланса вода:
Као основна подлога за израду хидролошких анализа послужила је обимна документација (Водопривредна основа Србије, Водопривредна основа Црне Горе, Генерални пројекат ХЕ Бродарево и друго), као и дугопериодска осматрања водостаја и мерења протицаја у сливу реке Лим, која су у надлежности хидрометеоролошких завода Србије и Црне Горе. За потребе дефинисања биланса и режима вода у профилима предвиђених брана, као базне, коришћене су серије дневних протицаја са водомерних станица Бродарево и Пријепоље. 
	

Унутаргодишњу расподелу протицаја карактеришу изразитије влажан период у марту, априлу и мају и сушан период од јула до октобра. Може се уочити да су протицаји већи од вишегодишњег просека заступљени у око 40% трајања времена, што је у складу са регионалним показатељима.
Велике воде: За анализу великих вода у профилима брана коришћени су подаци срачунате велике воде у профилу водомерних станица Бродарево и Пријепоље аплициране на ове профиле. За дефинисање вероватноће појаве максималних годишњих протицаја реке Лим у профилима водомерних станица Пријепоље и Бродарево коришћене су постојеће серије максималних годишњих протицаја, као и спроведена корелациона анализа апсолутних и средњих дневних максимума. Поред стандардног интервала поверења од 50% извршен је прорачун за интервал поверења 95%, који је уобичајен код прорачуна већег ризика, а што је и оправдано јер се ради о високим бранама лоцираним узводно од насељених места.
 
Табела 4. Апсолутни максимални годишњи протицаји Qмаx (m³/s) у профилима водомерних станица и профилима брана за разне вероватноће појава
 





Профил


Р (%)




0,1


0,2


1


2


5


10




Пријепоље


2615


2205


1510


1280


1000


830




Бродарево


2150


1860


1320


1130


915


775




Јунаковине


2450


1860


1320


1130


915


775




Лучице


2290


1960


1375


1175


940


795



 
Квалитет вода:
Квалитет површинских вода се систематски прати од стране Републичког хидрометеоролошког завода Србије према усвојеном програму и методологији. Према Уредби о категоризацији водотока („Службени гласник СРС”, број 5/68), река Лим на станици Пријепоље, која се налази на 75,9 km од ушћа у Дрину, припада II категорији. Оцена стања квалитета вода је извршена на основу резултата физичко-хемијских и биолошко-бактериолошких анализа, а у складу са: Уредбом о класификацији међурепубличких водотока, међудржавних вода и вода обалног мора Југославије („Службени гласник СФРЈ”, број 6/78) и Одлуком о МДК радионуклида и опасних материја у међурепубличким водотоцима, међудржавним водама и водама обалног мора Југославије („Службени гласник СФРЈ”, број 8/78).
За приказ постојећег стања квалитета реке Лим коришћен је фонд података РХМЗ Србије за период 2006 – 2008. године, за станицу Пријепоље на реци Лим. Током овог периода нарушавање законске категорије (II/III категорија) је заступљено у домену повећаног садржаја суспендованих материја и боје. Од опасних и штетних материја регистроване су повишене концентрације: кадмијума, гвожђа (III/IV и VK), цинка (III/IV), бакра (VK) и мангана. Сапробиолошка испитивања квалитета воде реке Лим показују да је водоток оптерећен умереним органским загађењем, а доминирају индикатори β-мезосапробне зоне. Индекс сапробности се кретао у границама II класе квалитета воде.
Хидрогеолошке карактеристике:
Део слива реке Лим узводно од преградног места ХЕ „Бродарево 2” са хидрогеолошког аспекта је изразито хетерогених карактеристика због сложене стратиграфско-литолошке и тектонске грађе. Генерално, са хидрогеолошког аспекта су од значаја четири јединице, кречњаци тријаске старости, серпентинисане стене јурске старости, алувијални нанос реке Лим (посебно у подручју преградних места) и шкриљци са метапешчарима палеозојске старости као стратиграфски најнижа јединица. Остале стратиграфско-литолошке јединице су подређеног значаја. Знатно присуство стена палеозојске старости у сливу може, на основу искуства, бити главни узрок повећаног запушавања акумулација.
Хидрогеолошке карактеристике акумулационог простора ХЕ „Бродарево 1”: Предвиђена кота нормалног успора (КНУ) за акумулацију ХЕ Бродарево 1” је 519,00 m.н.в., дужина акумулације је око 8,0 km, а површина 51,6 hа. Са хидрогеолошког аспекта не постоје лимитирајући фактори за формирање акумулације узводно од преградног места Јунаковине. Не постоје услови за губитак воде из акумулације у бочне подсливове. Лево приобаље је кречњачка маса на палеозојским стенама или откривене палеозојске стене, а десно приобаље су кречњачке масе са серпентинисаним стенама у боковима и дубоким залегањем палеозојских стена. Вероватно је покривеност кречњачких стена серпентинисаним стенама у десном приобаљу преградног места знатно утицало на успорени процес карстификације и слабију водопропусност стенске масе. Такође је важно да се истакне да је у питању „хладан” контакт између кречњака и серпентинисаних стена. У супротном у условима хидротермалног контакта исти може бити енормно водопропустан што би захтевало адекватне заптивне радове.
Хидрогеолошке карактеристике акумулационог простора ХЕ „Бродарево 2”: Предвиђена кота нормалног успора (КНУ) за акумулацију ХЕ „Бродарево 2” је 488,00 m.н.в., дужина акумулације је око 10,5 km, а површина 103,6 hа. Са хидрогеолошког аспекта не постоје лимитирајући фактори за формирање акумулације узводно од преградног места Лучице. Акумулација би се формирала углавном на слабоводопропусним до водонепропусним стенама палеозојске старости.
 
Минералне сировине
 
На предметном подручју доминирају неметалне руде у долини Лима у виду кречњака и грађевинског камена. 
	

На локалитету Стругови постоје огромне резерве квалитетних кречњака. Према грубој процени само изнад коте + 600 метара има око 500.000.000 m³ кречњака. На локалитету у селу Грачаница, на којој су обављена детаљна истраживања, а на основу минералошко-петрографских испитивања, утврђено је да стена одговара кварцпорфириту. Констатовано је да камен са овог локалитета има веома добра физичко-механичка својства и да се може користити за производњу агрегата за хабајуће слојеве коловоза. На овој локалитету се могу очекивати резерве од 4.800.000 m³ стенске масе.
Истраживањима извршеним 1987. године утврђена су налазишта шљунка узводно и низводно од Бродарева која су оцењена само квантитативно, а процењено је да количине шљунка (~2 000 000 m³) задовољавају потребе за агрегат за бетон. Квалитет овог материјала за потребе израде хидротехничког бетона није испитиван. Досадашњим истраживањима није обухваћена могућност коришћења шљунка из алувиона као и терасе Лима узводно од Лучица на левој обали за који је установљено да се експлоатише.
У рудном реону Средњег Полимља могу се очекивати значајне резерве полиметаличне минерализације (руда бакра, цинка и олова и пратећих метала). Истражно поље минералних сировина „Велика Жупа” (истражни простор брoj 1748), улази у обухват Просторног плана (северни део планског обухвата). Уколико истраживања дају резултате, односно уколико се докаже могућност рентабилне експлоатације минералних сировина на овом истражном простору, оне се могу привести експлоатацији и преради. 
	

Проблеми: непотврђене резерве привредно значајних налазишта руда, нема детаљних истраживања целог подручја, позајмишта грађевинског камена могу трајно да униште површински слој земљишта, а експлоатацијом шљунка се негативно утиче на водни режим, водени свет и водно земљиште.
Потенцијали: грађевински камен и шљунак, који се могу користити за локалне потребе у грађевинарству. 
	

 

I.3.1.2. Демографско-социјални аспект развоја и мрежа насеља 
	

 
Демографски развој
 
Просторним планом је обухваћено подручје од 23 насеља, на територији две општине, Пријепоље и Сјеница. Посматрано подручје суочава се са високом депопулацијом. Процес демографског пражњења започео је након пописа 1991. године, од када се запажа стални пад броја становника. У међупописном периоду 1991–2002. година, укупан број становника се смањио за 1494 становника, то јест за 19,8%, са просечним годишњим падом од 1,8%.
 
Табела 5. Преглед кретања броја становника по насељима у обухвату Просторног плана, по пописима
 





Подручје


Укупан број становника




по методологији ранијих пописа


по мет. поп. 2002.


индекси броја стан.




1948.


1953.


1961.


1971.


1981.


1991.


2002.


1991.


2002.


ран.поп.

02/91


мет’02.02/91





ППППН


5913


6710


7392


7330


7693


7670


7494


7555


6061


97,7


80,2




Општина Пријепоље


4.904


5.554


5.909


5.994


6.522


6.935


6.786


6.824


5.403


97,9


79,2




Баре


 198


237 


274 


246


318


173


74


169


56


42,8


33,1




Бродарево


732 


820 


974 


1.221


1.441


2.182


2.390


2.130


1.780


109,5


83,6




Гостун


 204


233 


226 


173


177


111


76


101


49


68,5


48,5




Грачаница


 154


180 


175 


200


237


270


265


269


199


98,1


74,0




Гробнице


 234


248 


256 


262


288


292


277


285


254


94,9


89,1




Дивци


 375


415 


421 


421


403


376


355


372


335


94,4


90,1




Д.Страњани


 572


660 


700 


618


464


275


134


271


120


48,7


44,3




Завинограђе


 456


505 


550 


681


1.194


1.527


1.734


1.512


1.272


113,6


84,1




Заступ


 359


440 


434 


409


292


187


133


186


128


71,1


68,8




Крушево


 211


209 


220 


191


176


34


39


34


36


114,7


105,9




Милаковићи


 243


291 


309 


294


215


126


66


126


66


52,4


52,4




Миљевићи


 503


558 


617 


629


649


625


527


617


455


84,3


73,7




Лучице


182


205


194


180


177


178


172


177


169


96,6


95,5




Прањци


288


311


312


248


276


411


394


409


360


95,9


88,0




Поткрш


 193


242 


247 


221


215


168


150


166


124


89,3


74,7




Општина Сјеница 


1009


 1156


1483


1336


1171


735


708


731


658


96,3


90,0




Блато


68


78


112


162


103


70


65


70


65


92.9


92,9




Височка


88


111


137


165


133


63


103


63


74


163,5


117,5




Врбница


182


209


258


262


210


162


189


162


169


116,7


104,3




Језеро


60


71


67


58


57


39


24


39


24


61,5


61,5




Плана


62


66


82


72


58


47


37


47


37


78,7


78,7




Тутиће


90


112


161


201


128


79


49


79


48


62,0


60,8




Захумско


288 


 315


387


 386


310 


170 


150 


170 


150 


88,2 


88,2 




Крајиновиће


171


194


279


270


172 


105 


91 


101 


91 


86,7 


90,1 



 
Пораст броја становника по попису 2002. године, у односу на претходни попис, бележе три насеље Крушево, Височка и Врбница, док преосталих 20 насеља настављају тренд опадања броја становника. Имајући у виду чињеницу да демографско пражњење одликује одлив млађег, радно способног становништва, поједина насеља би у дугорочном периоду могла да остану без сталних становника.
Депопулацији целокупног планског подручја поред негативног природног прираштаја (општина Пријепоље – 0,7‰ природни прираштај 2008. године, негативан али далеко бољи од просека Републике – 4,6‰), смањења стопе фертилитета женског становништва, промене старосне структуре, допринела је и миграција ка развијенијим центрима у окружењу као и емиграција становништва у иностранство. Од почетка 80-тих година до данас, миграциони салдо у већини насеља је изразито негативан, што је знатно умањило потенцијални утицај природног прираштаја. Проблем je губитак становништва, како непосредни тако и посредни, јер се исељавају образованији и млађи, а са њима губи се и њихово потомство.
Не треба очекивати да ће се младе генерације ослободити исељеничког синдрома без крупних промена у смислу битног побољшања њиховог економског и социјалног статуса, као што је мало вероватно да ће се она лица која су успела да у новој средини остваре повољнији економски и социјални статус вратити у насеља из којих су емигрирали, ако се у међувремену не створе објективно утемељени услови убрзаног економског, друштвеног и регионалног развоја.
На планском подручју густина насељености је са 38 становника/km² у 1991. години, смањена на 31 становника/ km² по попису 2002. године, што је јако ниска насељеност у односу на просек Централне Србије који износи 97ст./km². Највећу густину насељености има Завинограђе 321 становника / km², затим Бродарево 270 становника/ km², следе Грачаница са 65 становника/km² итд, док 12 насеља имају мање од 10 становника/km².
Из старосно-полне структуре, као демографског оквира, издвајају се сви функционални контигенти становништва значајни за планирање социјалног и економског развоја, планирања развоја здравства, школства, пензионих фондова, односно такозваних демографских инвестиција, оцену прилива радне снаге и притиска на запошљавање и друго.
 
Табела 6. Функционални контигенти становништва, попис 2002. године.
 





Подручје



Укупно



Функционални контигенти становништва





Предшколски(0–6г.)



Школообраз(7–14г.)



Радни 
				(15–64г.)


Фертилни(15–49г.)



Старог(65 и више)





бр.



%


бр.



%


бр.



%


бр.



%


бр.



%




Србија



7.498.001



494.868



6,6



682.318



9,1



5.031.158



67,1



1.807.018



24,1



1.237.170



16,5





ППППН



6.061



424



7,0



849



14



3.982



65,7



1.370



24,3



806



13,3




Величина предшколског контигента директно је повезана с кретањем наталитета. Према попису из 2002. године, његов удео у укупном становништву је 7%, што је изнад републичког просека. Планско подручје располаже са 3.928 радно способних становника или 65,7% укупног становништва, што је такође изнад републичког просека. Од укупног броја становника 13,3% или тачније 806 становника је старије од 65 година, што је боље од републичког просека.
 
Табела 7. Идикатори демографске старости становништва на планском подручју
 





Подручје


просечна старост


млади до 20г.


млађи од 40г.


стари 60+ г.


индекс старења




ППППН


40,3


30,0%


56,0%


18,6%


0,59



На основу индикатора демографске старости, становништво планског подручја, сврстава се у V стадијум (демографска старост).
Етничка структура становништва планског подручја је следећа: 57,7% становништва чине Бошњаци, 31,8% Срби, 7,7% Муслимани и 2,8% Црногорци.
На основу економске активности становништво се дели на активно, издржавано и становништво са личним приходима. Однос учешћа активних и издржаваних лица, директно зависи од полне и старосне структуре, као и од саме економске моћи одређеног подручја.
 
Табела 8. Економска структура становништва на планском подручју
 





Подручје



Укупно становништво



Активно становништво



Лица са личнимприходима



Издржаваностановн.



Лица на раду у иностранст. до 1 г.





свега



обавља занимање





ППППН

Бродарево



6.061



2.476



1.539



953



2.593



45





100%



40,8%



25,4%



15,7%



42,8%



0,7%





Баре



56



20



8


11



23



2




Бродарево



1780



672



382



255



842



11





Гостун



49



21



10



9


19



/




Грачаница



199



85



32



26



83



5




Гробнице



254



95



79



47



111



1




Дивци



335



122



81



83



129



1




Доњи Страњани



120



84



83



20



16



/




Завинограђе



1272



480



276



211



565



16





Заступ



128



54



32



20



52



2




Крушево



36



16



14



3


17



/




Милаковићи



66



49



47



5


12



/




Миљевићи



455



175



110



85



191



4




Лучице



169



70



49



34



63



2




Прањци



360



156



78



52



152



/




Поткрш



124



46



22



21



56



1




Блато



71



35



24



5


31



/




Височка



74



42



35



7


25



/




Врбница



169



67



30



20



82



/




Језеро



24



17



16



/


7


/




Плана



37



21



18



1


15



/




Тутиће



48



30



16



6


12



/




Захумско



150



71



62



18



61



/




Крајиновиће



91



48



35



14



29



/



 
Када је реч о структури становништва планског подручја према активности, треба истаћи да активно становништво чини 40,8% укупног становништва старијег од 15 година. Од тог броја 25,4% је становништво које обавља неки
облик занимања. Са друге стране, издржавано становништво учествује у укупној популацији планског подручја са 42,8%. Кретање становништва према активности, најбоље илуструје коефицијент економске зависности (однос броја лица са личним приходом и издржаваних и броја активних лица), који на територији планског подручја износи 1,47, по подацима пописа из 2002. године. 
	

На планском подручју највећи број запослених ради у делатностима секундарног сектора привреде (36,0%), а затим у терцијарном (33,8%) и примарном сектору (28,5%). Основна делатност примарног сектора је пољопривреда (28,5%). Међу делатностима секундарног сектора на планском подручју највећи удео има прерађивачка индустрија (29,4%). У оквиру делатности терцијарног сектора најзаступљенија је трговина (8,3%), следи саобраћај (7,1%), затим образовање (5,1%), здравство (3,3%), државна управа (3,0%), финансијско посредовање (2,0%), и тако даље.
Структура активног становништва насеља је прилично хетерогена. Просечно насеље је индустријског или индустријско-аграрног типа (38,9% активног становништва је у секундарном сектору).
Промене броја домаћинстава условљене су променом укупног броја становника, раслојавањем домаћинстава и смањењем просечног броја чланова у домаћинству. Тенденцију смањења броја становника планског подручја, пратила је и тенденција пада броја домаћинстава.
Просечна величина домаћинства смањивала се од пописа до пописа: 1981. године – 4,9 члана; 1991. године – 4,2 члана; 2002. године – 3,6 члана.
Веома важан параметар при одређивању степена урбанизације представља структура домаћинства према изворима прихода. Ширење урбаних утицаја у сеоском подручју, иницирана запошљавањем њихових становника у непољопривредним делатностима, доводи до промене у структури извора прихода сеоског становништва.
 
Табела 9. Резиме базног периода
 





1. Демографски показатељи




Укупан број становника по попису 2002.


6.061




Укупан број становника по попису 1991.


7.555




Укупан пад – стопа пада


-1.494




2. Индикатори демографске старости




Просечна старост становништва


40,3




Млади до 20 година


30,0 %




Млађи од 40 година


56,0%




Старији од 60 година и више


18,6%




Индекс старења


0,59




Стадијум демографске старости


V стадијум




3. Економска структура становништва




Издржавано становништво


2.593 (42,8%)




Лица са личним примањима


953 (15,7%)




Активно становништво


2.476 (40,8%)




4. Запосленост по секторима




Примарни сектор


28,5%




Секундарни сектор


36,0%




Терцијални сектор


33,4%




5. Домаћинства 




Укупан број домаћинстава


1.658




Просечна величина домаћинства


3,6




Домаћинства са газдинством


801(48,3%)




Домаћинства без газдинства


857(51,7%)



Досадашње промене у економској структури биле су позитивне, али успорене и недовољне у погледу високог удела пољопривредног становништва у укупном становништву, структуре радне снаге према делатности, високог удела издржаваних лица и слично. Иако знатно промењена, образовна структура није задовољавајућа.
 

Мрежа насеља
 
Подручје Просторног плана, површине око 199,4 km², обухвата 23 насеља и 15 катастарских општина, са укупно 6062 становника (попис 2002. године), на територији општина Пријепоље и Сјеница.
 
Табела 10. Основни подаци о мрежи насеља 
	 
 





Општина



Територија планског подручја



Учешће дела општине

на планском подручју (%)





Бр. насеља



Бр.

КО



Повр-шина 
				(km²)


Број становника

(попис 2002.)



Површина



Становништво





Пријепоље



15



13



138,4



5.403



69,4



89,13





Сјеница



8


2


61,0



659



30,6



8,87





УКУПНО  



23



15



199,4



6.062



100  



100  




 
На подручју Простoрног плана сва насеља су по типу сеоска (према подацима Републичког завода за статистику). 
	

Демографско пражњење сеоских подручја изазвано емиграцијом или смањењем природног прираштаја, а најчешће њиховом комбинацијом, довели су до промена у демографској величини насеља. Као резултат тога, у периоду 1961 – 2002. године, растао је број мањих сеоских насеља (до 500 становника), иако се управо у овим насељима десило демографско пражњење планског подручја, а опадао број већих насеља (преко 500 становника), иако је број становника у овим насељима остао практично исти, па се може рећи да се запажа сукцесија у демографском уситњавању сеоских насеља. Ово се не односи на насеља Бродарево и Завинограђе, чији се број становника дуплирао у овом периоду, претежно захваљујући миграцији околног становништва из планинских делова планског подручја у долину Лима.
 
Табела 11. Величинска структура насеља 
	 
 





Групе насеља према броју становника 
				


1961. година


2002. година




Број насеља


Број становника


Број насеља


Број становника




до 50 


–


–


5


195




51–100 


2


149


5


352




101–200 


5


779


7


1059




201–300 


7


1760


1


254




301–500 


5


1863


3


1150




501–1000 


4


2841


–


–




1001–2000 


–


–


2


3052




УКУПНО 


23


7392


23


6062



Густина насељености на планском подручју је са 38 ст./km²

у 1961. години смањена на 31 ст./km²
 по попису 2002. године, што је веома ниска насељеност у односу на просек Централне Србије 
	(97 ст./km²). Највећу густину насељености има Завинограђе са 321 ст./km², затим Бродарево 270 ст./km², па Грачаница 65 ст./ km², док 12 насеља имају густину насељености мању од 10 ст./km².
Структура активног становништва насеља је прилично хетерогена. Просечно насеље је индустријског или аграрно-индустријског типа (36 % активног становништва је у секундарном сектору делатности). 
	

 
Табела 12. Функцијски типови насељa
 





Функцијски типови насеља


Насеља




број


назив




Аграрна


12


Доњи Страњани, Заступ, Крушево, Милаковићи, Захумско, Крајиновиће, Блато, Височка, Врбница, Језеро, Плана, Тутиће




Индустријско – услужна


5


Бродарево, Гостун, Гробнице, Дивци, Завинограђе




Аграрно – индустријско – услужна


6


Миљевићи, Лучице, Прањци, Поткрш, Баре, Грачаница



Већина насеља се налази на надморским висинама од 500 до 1000 m (долинске стране Лима), осим насеља у планинским пределима Озрена и Јадовника, која су на висини од 1000 до 1500 m. Основне морфолошке карактеристике насеља показују да су насеља историјски формирала грађевинску зону дуж саобраћајница, у долинама река, падинама и котлинама, па су насеља настала на долинским странама Лима полузбијеног, или разређено збијеног типа, док су планинска насеља разбијеног типа.
 

Јавне службе
 
1. Образовање и васпитање:
На подручју Просторног плана предшколско васпитање и образовање организовано је само у насељу Бродарево (комбинована дечја установа са четири васпитне групе, од којих је једна јаслена). Објекат само делимично задовољавају комуналне стандарде (повезаност на насељски водовод, канализација, централно грејање и пратеће просторије), а грађевински фонд је у прилично лошем стању. Објекат је у државној својини. Према подацима надлежних општинских служби, у предшколске установе на подручју Просторног плана је 2010. године примљено око 100 деце. Осим неравномерности у мрежи објеката предшколског васпитања (углавном недоступни за децу у мањим насељима), евидентне су и разлике у обухвату укупног контингента предшколског узраста (1 – 6 година) на нивоу насеља, али и недостатак капацитета (објеката и земљишта).
Евидентирано је десет објеката намењених основном образовању, од чега само једна матична, осморазредна школа (Бродарево). Дисперзна мрежа подручних четвороразредних школа обухвата објекте у девет сеоских насеља (преко 50 % насеља на подручју Просторног плана). Као и у већем делу Србије, и на подручју Просторног плана евидентна је разлика у погледу комуналне опремљености, услова и квалитета наставе у школама, нарочито четвороразредним, са малим бројем ђака. Превоз ученика до матичних школа углавном није организован.
Средњошколско образовање је организовано ван подручја Просторног плана, у општинским центрима планом обухваћених општина (Пријепоље и Сјеница). Основни проблем представља изражена територијална централизација средњошколских објеката искључиво на општинске центре, што ограничава доступност корисницима. Превоз ученика до средњих школа је лоше организован (будући да су углавном упућени на јавни превоз који није прилагођен времену наставе).
 
2. Здравствена заштита:
Мрежу здравствених установа чини једна здравствена станица (Бродарево) и четири амбуланте, које са домовима здравља у општинским центрима чине мрежу објеката примарне (нестационарне) здравствене заштите. У склопу домова здравља (у општинским центрима) функционишу хитна помоћ и специјалистичке службе за становништво Планом обухваћених насеља припадајућих општина. Стационарна здравствена заштита одвија се у одговарајућим организационим јединицама у оквиру Опште болнице у Пријепољу. Посматрано према броју становника на једног лекара, на подручју Просторног плана постоје велике разлике у појединим областима здравствене заштите (здравствена заштита деце предшколског и школског узраста, здравствена заштита радника, здравствена заштита жена, општа медицина, стоматологија). Генерално, број становника на једног лекара је испод републичког просека. Доступност здравствених услуга сеоском становништву је доста ниска, с обзиром да не постоје облици мобилних медицинских служби нити друге форме приближавања ових услуга корисницима. Треба имати у виду висок удео старачких домаћинстава у сеоским насељима, што овај проблем чини још сложенијим.
 
3. Социјална заштита:
Пружање услуга социјалне заштите организовано је у оквиру центара за социјални рад у центрима општинама у обухвату Просторног плана. Према подацима надлежних општинских служби, велика већина корисника материјалног обезбеђења, туђе неге и помоћи и дечјег додатка живи у општинским центрима, док је у осталим насељима тек незнатан број корисника социјалне помоћи. Према овим подацима, на територији коју покривају центри за социјални рад општина у обухвату Просторног плана нису организоване услуге/службе/активности као што су: геронтолошки центар, кућа за самостално становање за децу без родитељског старања, прелазна кућа са прихватном станицом, сервиси за одрасле и старе особе лишене пословне способности и друго.
 
4. Култура:
Мрежа објеката културе је неразвијена, пре свега због изразите концентрацији садржаја и активности у општинским центрима Планом обухваћених општина. Према подацима надлежних општинских служби, у неколико сеоских насеља постоје наменски грађени објекти за потребе културе, који су запуштени, не одржавају се и захтевају реконструкцију. Већина објеката се користи и за ваншколске садржаје (секције, фолклор) и/или административно-управне услуге. У Бродареву постоји и месна библиотека (огранак матичне библиотеке у Пријепољу), али није у наменском простору, односно користи простор испод норматива за површину и услове рада библиотечких огранака. За територију Просторног плана се може констатовати да физички обим објеката културе и њихова просторна дистрибуција нису на задовољавајућем нивоу, као ни коришћење и активност истих. Основни проблем је осим недостатка простора и недостатак система који ће организовати локалне потребе становништва. 
	

 
5. Физичка култура и спорт:
Активности и физички садржаји рекреације, физичке културе и спорта на подручју Просторног плана одвијају се у оквиру мреже спортских терена и објеката у насељима, али и на осталом подручју (плаже, планинарске и бициклистичке стазе, излетишта и друго). Мрежа спортских терена и објеката је веома неуједначена на нивоу насеља. Изузимајући насеље Бродарево (фудбалско игралиште са пратећим садржајем и трибинама са 500 места, спортски полигон са отвореним теренима за мале спортове, фискултурна сала основне школе), на планском подручју евидентно је одсуство објеката физичке културе (ако изузмемо насеља која у комплексу школе или месне заједнице имају терен за мале спортове). Ови објекти су углавном лошег бонитетног стања и комуналне опремљености. Стање се може поправити реконструкцијом, адаптацијом, санацијом и доградњом ових објеката (свлачионице, санитарни блокови и помоћне просторије). Свим четвороразредним основним школама недостаје фискултурна сала, која би се користила и за потребе спортских клубова. Излетничко-планинарске стазе су делимично уређене и обележене.
 
6. Админстративно-управне услуге:
На подручју Просторног плана нема насеља која представљају административно политички центар општине, и у којима се налазе објекти и организације централне општинске управе. Насеља на подручју Просторног плана, у оквиру система организације локалне самоуправе на територији општине којој припадају, имају подручне испоставе локалног управног и административног система у виду месне канцеларије или месне заједнице (МЗ Бродарево, МЗ Страњани, МЗ Гостун и МЗ Завинограђе). Ови одељци општинске управе обезбеђују већу флексибилност и лакшу доступност административно-управних услуга у свим насељима.
 

I.3.1.3. Привредне делатности

	 
Привредну структуру 
	подручја Просторног плана12 карактерише доминација прерађивачке индустрије 
	(текстилна индустрија) пољопривреде, уз делатности терцијарног сектора 
	(трговина, саобраћај, туризам и друго). Транзицијска рецесија, дугогодишња 
	изолација са светског тржишта, дезинвестирање и технолошко заостајање 
	привреде и светска економска и финансијска криза проузроковала је нови пад 
	привредне активности. Међу најзначајнијим структурним проблемима привреде 
	налазе се незапосленост, релативно низак ниво конкурентности привреде и 
	појединих сектора, и релативно слаби ефекти приватизације предузећа.
Привреда овог подручја, већ дужи период бележи 
	стагнацију у развоју која је последица како кретања на нивоу Републике, тако 
	и економских кретања на нивоу Златиборског округа и општина планског 
	подручја.
Национални доходак по становнику, у општинама 
	планског подручја, у 2008. години знатно је нижи у односу на ниво у Округу и 
	Републици. У укупном националном дохотку у општинама, највише учествује 
	приватна својина (69%), затим државна/друштвена (23%) и мешовита (8%). У 
	поређењу са просеком на нивоу Републике и Округа, учешће националног дохотка 
	у приватној својини је знатно ниже, док је приближна у другим категоријама, 
	осим у категорији друштвене својине где је доходак до три пута већи у односу 
	на оба просека.
Структура националног дохотка по делатностима 
	показује да водећа места заузимају пољопривреда, лов, шумарство и 
	водопривреда, трговина на велико и мало, прерађивачка индустрија, 
	грађевинарство, саобраћај, складиштење и везе, док у нешто мањој мери 
	учествују остале комуналне, друштвене и личне услуге, активности у вези са 
	некретнинама, угоститељство и производња и снабдевање енергијом, гасом и 
	водом. Национални доходак општина по делатностима далеко је нижи од просека 
	у Округу и Републици.
На планском подручју највећи број запослених ради у 
	делатностима секундарног сектора привреде (38,9%), а затим у терцијарном 
	(33,8%) и примарном сектору (25,6%). 
Основна делатност примарног сектора је пољопривреда 
	(25,6%). Међу делатностима секундарног сектора на планском подручју највећи 
	удео има прерађивачка индустрија (32,3%), што је последица традиције 
	производње текстила и текстилних производа. У оквиру делатности терцијарног 
	сектора најзаступљенија је трговина (8,4%), следи саобраћај (6,4%), затим 
	образовање (5,4%), здравство (3,6%), државна управа (2,8%), финансијско 
	посредовање (2,2%) и тако даље.
 
Табела 13. Активно становништво које обавља занимање 
	на подручју Просторног плана
 



Укупно

Пољоп
ривреда лов и шумарство

Прерађ
ивачка индустрија

Производња 
			ел. енергије

Грађеви
нарство

Трговина

Хотели и ресторани

Саобраћај

Финан
сијско посредо
вање

Актив
ности у вези са некретн
инама

Државна управа

Образо
вање

Здравство

Остале комуналне

Непо
знато



1400


359


452


10


83


118


49


90


31


11


39


76


50


8


24




100%


25,6%


32,3%


0,7%


5,9%


8,4%


0,3%


6,4%


2,2%


0,8%


2,8%


5,4%


3,6%


0,6%


1,7%



 
Број незапослених евидентираних на тржишту рада је у сталном порасту. Ово је 
	један од индикатора који Планско подручје сврстава у ред недовољно 
	развијених подручја Републике Србије. 
Према квалификационој структури највећи број незапослених је са средњом 
	стручном спремом, коју следи категорија без квалификације. Оваква структура 
	јасно указује на проблем сталног усавршавања и подизања квалификационог 
	нивоа незапослених кроз програме формалног и неформалног образовања. 
Раст броја незапослених је последица неактивности великих система од којих 
	су неки и даље у процесу приватизације или стечаја („Ирис”). Са друге стране 
	довољно је напоменути да су и приватизована предузећа смањила број радника 
	(Текстилни комбинат „Љубиша Миодраговић” је некада упошљавао 2700 радника).
	
Падом учешћа прерађивачке индустрије у стварању националног дохотка, 
	пољопривреда остварује највеће учешће у стварању истог. Постоји велики 
	потенцијал у пољопривреди, нарочито узгајању говеда и оваца, као и у 
	воћарству, али су мали капацитети појединачних добара, недостатак 
	финансијских средстава и слаба организованост у заједничком наступу на 
	тржишту, основни проблеми за будући развој.
Пољопривреда, као значајна грана привреде са знатним учешћем у националном 
	дохотку, заједно са туризмом представља приоритет привредног развоја 
	Планског подручја. Полазну основу развоја чине значајни природни потенцијали 
	и опредељење за подстицањем и унапређењем органске пољопривреде и производње 
	здраве хране. Главни проблем представља недовољна примена савремене 
	технологије и неадекватан социо-економски положај пољопривреде и села. Он се 
	пре свега огледа у ниским буџетским издвајањима, ниским укупним 
	инвестицијама у пољопривреду, рурални развој и инфраструктурно опремање. 
	Услед спорог развоја и споре модернизације, конкурентност пољопривреде је 
	ниска.
Планско подручје поседује значајне туристичке потенцијале. Природни и 
	антропогени ресурси општине, нису сами по себи довољни за развој туристичке 
	делатности. Потребни су здружени напори свих актера развоја, укључујући и 
	локално становништво, као и значајна финансијска улагања ради развијања 
	квалитетне туристичке понуде и привлачења домаћих и страних гостију.
 

------------------------

12 С обзиром да се основни показатељи привредног развоја статистички прате на нивоу општина и агрегирано на нивоу округа, а да не постоји могућност праћења токова привређивања на нивоу насеља, анализа привредног раста и развоја ће у оквиру
	Просторног плана подручја посебне намене ХЕ Бродарево I и II на Лиму, имати извесне недостатке, пре свега, у смислу прецизније алокације ефеката привређивања по насељима. 
	

 
Туризам
 
Туристичка валоризација Планског подручја представља оцену природних и антропогених ресурса од значаја за развој туризма на овом простору, као и оцену њихове компатибилности са новим планским садржајима, пре свега хидроенергетским системима „Бродарево 1” и „Бродарево 2”. Туризам је привредна грана способна да активира значајна природна и створена добра, и да компензује просторне, економске и социолошке промене планиране и настале на овом подручју.
Простор обилује разноврсним природним и антропогеним ресурсима за формирање атрактивних и конкурентних туристичких производа у функцији целогодишњег коришћења. Ови ресурси су дисперзно расути у простору и до сада, многи од њих, осим локалном становништву, нису били познати и доступни. 
	

Основна карактеристика простора јесте еколошка очуваност, са потенцијалом за разноврсне спортске и рекреативне активности, и могућом реализацијом значајнијег обима туризма у руралном подручју и у зони реке Лим.
Основне карактеристике у погледу развоја туризма су:
– повољан саобраћајно географски положај;
– очувана животна средина;
– природне вредности и заштићена подручја и предели у захвату плана и непосредном окружењу – природни туристички потенцијал;
– антропогени туристички потенцијали (непокретно културно наслеђе, насеља, спортске/културне/традиционалне манифестације и вредности);
– лоше стање туристичке понуде и инфраструктуре.
Саобраћајна доступност:
Планско подручје има повољан саобраћајно-географски положај. Основне предности:
– државни пут I реда М-21;
– магистрална пруга Београд – Бар;
– близина планираног аутопутског коридора Београд – Јужни Јадран;
– активирање аеродрома Сјеница и за цивилни саобраћај;
– гранични прелаз Гостун ка Црној Гори;
– гранични положај – потенцијал за трансграничну сарадњу.
Транзитни друмски правац посебно повољно утиче на туризам у летњем периоду (транзитни туристи ка Црногорском приморју). Задржавање туриста и посете локалитетима у окружењу најчешће је кратко (један до два дана). Разлог је недостатак одговарајуће путне инфраструктуре, лоша саобраћајна и туристичка сигнализација и неадекватан смештајни капацитет. Шире посматрано, пут М-21 представља осовину интеррегионалног транспорта, и својим везама са другим магистралним и регионалним правцима обезбеђује контакте са значајним центрима у ширем окружењу.
Железничка пруга представља велики потенцијал обзиром да је повезана са главним европским правцима. У планском подручју постоје три железничке путничке станице: Лучице, Гробнице и Гостун. Туристи су мање мобилни за краћа задржавања. Неопходна је модернизација пруге, боља понуда, маркетинг и инфраструктура.
По питању ваздушног саобраћаја, значајно за овај простор јесте активирање аеродрома Сјеница за цивилни саобраћај. У планском подручју је спортски аеродром у Лучицама.
Положај на важним саобраћајним коридорима и у пограничном подручју, представља основ за активирање туристичких потенцијала планског подручја.
Природни туристички потенцијал:
Туристички потенцијал већине природних вредности је на високом нивоу, али стање уређености и опремљености, па и приступачности ових простора је на ниском нивоу.
Као основни природни потенцијали погодни за развој туризма издвајају се:
1. Природна добра за која су започете активности за покретање поступка заштите:
– Предео изузетних одлика „Озрен – Јадовник” – налази се у југозападном делу обухвата плана. Одликује се разноврсношћу предела, високим степеном природног диверзитета. То су предели високопланинског краса са развијеном морфоструктуром – кањонима, клисурама и питомим пропланцима карактеристичним за динарске планине Старог Влаха. Регистрован је као један од најзначајнијих центара диверзитета флоре у Србији. Разноврсност фауне птица и сисара је такође изузетна. Већи број заселака, са посебним етнолошким и споменичким својствима, овом простору даје посебан печат. Локалитети „Дубочица – Лим” (1.285,21 ha) и „Жута стијена – Брусовик” (907,77 hа), у целости припадају подручју Просторног плана и предложени су за II степен заштите;
– Предео изузетних одлика „Камена гора” – планинска површ рашчлањена дубоким клисурама и кањонским долинама. Мозаичан распоред шума и питомих пропланака чини овај простор јединственим. Он је станиште бројних ретких и угрожених биљних и животињских врста. Очувани природни пејсажи, специфични објекти народног градитељства, културно – историјско наслеђе и традиционални начин живота издвајају овај простор као посебан. Река Грачаница, са својом клисурастом долином представља геоморфолошко -хидролошки природни феномен. Локалитети „Данкова пусија” (75,02 ha) и већи део локалитета „Крушево и клисура реке Грачанице” (745,48 ha), припадају подручју Просторног плана и предложени су за II степен заштите.
2. Међународно значајна подручја:
– Значајна подручја за птице IBA – подручје Пештера, које обухвата југоисточни део територије Просторног плана, односно део КО Крајиновиће, општина Сјеница;
– Значајна подручја за биљке IPA – подручје планине Озрен, које обухвата источни део територије Просторног плана, односно део КО Милаковићи, општина Пријепоље.
3. Природна добра у непосредном окружењу:
– Специјални резерват природе „Увац”;
– Споменик природе „Слапови Сопотнице”;
– Специјални резерват природе „Клисура реке Милешевке”.
4. Река Лим и приобаље Лима.
– река Лим је међународна река која у дужини од 220 km протиче кроз Црну Гору, Србију и Босну и Херцеговину. Има одлике композитне котлинске реке, јер се у његовом току наизменично смењују клисуре са речним проширењима – котлинама. Област око реке Лим позната је по значајним културно-историјским споменицима. На Лиму су подигнуте две хидроелектране Потпећ и Бистрица између којих се налази вештачко акумулационо језеро – Потпећко језеро.
Основно планско опредељење је очување и одрживо коришћење природе, заштићених подручја и природних вредности, пре свега дивље флоре и фауне, феномена геонаслеђа и предела, на начин који истовремено обезбеђује јавни интерес у заштити и очувању природних добара, и омогућава економски развој подручја. 
	

Антропогени туристички потенцијал:
1. Непокретна културна добра (НДК):
– НКД – споменик културе:
– Манастир Давидовица, НКД од великог значаја;
– Манастир Мили, НКД – споменик културе;
– Манастир Куманице, НКД – споменик културе.
– НКД од изузетног значаја, у непосредном окружењу:
– Манастир Милешева.
Заштита НКД подразумева конзервацију, рестаурацију и ревитализацију културног наслеђа уз њихово физичко интегрисање у природне и културне пределе, интегрисање у одрживи развој подручја (приоритетно у одрживи развој туризма), као и укупни социо-економски и културни развој локалне заједнице. НКД су дисперзно распоређена у обухвату плана и представљају значајан подстицај туристима за посету и обилазак. Компаративна предност културних вредности је у њиховој разноврсности и препознатљивости.
2. Насеља са туристичким потенцијалом:
– насеља у обухвату Просторног плана – Гостун, Лучице, Бродарево, Милаковићи (Тичје Поље). Тичје Поље је прави репрезент живог етнографског музеја. Налази се у подножју планине Озрен, на око 1500 m надморске висине. Традиција је сачувана у сваком кутку. Куће под шиндром, појате и друге помоћне зграде под сламом саграђене су у духу народне архитектуре. У близини се налазе средњовековни манастири Давидовица и Куманица и кањон Дубочице. Мештане Тичјег Поља треба подстаћи и увести у процес развоја руралног еко-туризма, потребна су улагања у путну и туристичку инфраструктуру, а потребно је обезбедити и комплетан туристички садржај;
– насеља у непосредном окружењу – Пријепоље, Сопотница, Камена Гора.
3. Постојеће туристичке активности:
– спортске манифестације – скокови у воду на плажи Петровац на Лиму; сплаварење од извора из Плавског језера до ушћа реке Милешевке у Лим са деоницом од Куманице у обухвату плана;
– спортски аеродром Лучице, за лаке спортске авионе; 
	 
– плаже на Лиму и риболов на свим рекама;
– Еко камп и камп екстремних спортова, бициклизам, планинарски дом у Сопотници (непосредно ван обухвата плана).
Инфраструктурни туристички капацитети:
Формиране су туристичке организације општине Пријепоље и Сјеница, које пружају основне информације о туристичкој понуди. 
	

Проблеми са аспекта развоја туризма су недовољно развијена инфраструктура (нарочито путна мрежа), недостатак туристичке сигнализације и смештајни капацитети квалитативно и квантитативно незадовољавајући, неразвијене услужне делатности, недостатак образованих кадрова у области угоститељства и туризма, неизграђени пропратни садржаји и понуде.
На Планском подручју постоје категорисани туристички капацитети (14 соба) у Гостуну лоцирани уз пут М-21. У ближем окружењу, у сеоским домаћинствима постоји око 20 лежајева у Каменој Гори и 25 лежаја у Сопотници. Капацитети и структура објеката нису довољни за пружање услуга туристима, нити је њихово уређење и функционисање на одговарајућем нивоу.
Нема уређених и инфраструктурно опремљених простора за кампове, иако се за овакав вид туризма користи простор у Бродареву и Гостуну.
Јавни саобраћај је недовољно развијен до туристичких дестинација. Нема организованих туристичких тура, нити водича.
 
Табела 14. Преглед постојећих ресурса и потенцијала од значаја за развој туризма
 





Насељена места



Дивци, Лучице, Сопотница, Бродарево, Гробнице, Милаковићи, Гостун





Еко-етно села



Милаковићи (Тичје Поље), Гостун, 
				





Излетиште (камп)



Равни Јасен, Гостун, Сопотница, камп Грдевица поред Лима





Планински масиви 
				



Озрен-Јадовник, Јасен





Врхови и видиковци



Погледац – Јасен (1271 m), Коњска глава (1262m), Борова глава (820m), Шапран – Гостун (996 m)





Пећине



Петањска пећина и Куртова јама у Комарану, Орлић пећина са десне стране Грачаничке реке, Калуђерска пећина и пећина Филиповица у Страњанима





Клисуре и кањони



Кањони Лима, Куманичка клисура, Клисура реке Грачанице, Клисура Рамовића поток”, Кањон Дубочице





Природне вредности и заштићена подручја и предели



Предео изузетних одлика „Озрен Јадовник”, „Камена Гора”, Локалитети „Дубочица – Лим” и „Жута стијена – Брусовик”, „Крушево и клисура реке Грачанице”, “Данкова пусија”





Природна добра и туристички простори у непосредном окружењу



Специјални резерват природе „Увац”, Споменик природе „Слапови Сопотнице”, манастир Милешева, Специјални резерват природе „Клисура реке Милешевке” (клисура Милешевке и Равништа), Камена гора





Међународно значајна подручја за биљке – IPA



подручје планине Озрен





Међународно значајна подручја за птице – IBA



подручје Пештера





Реке



Река и водна површина Лима, реке Гостунска, Слатинска, Комаранска река, река Грачаница, Врбничка река, Дубочица, Страњанска река, Гробничка река, Мрчковачка река, Крушевица и друго.





Плаже



Петровац на Лиму, плажа Бецова стена, Рт Пјеновац -Гробничка плажа





Извори



Извор минералне воде у Гостуну, Бадерова вода у Бродареву





Бициклистичке стазе



у развоју на Каменој Гори и Сопотници





Полетишта за параглајдинг



Секулића брдо, Кошевине, Сопотница–Клекова раван,

Камена Гора–Свети Бор 
				





Риболовни терени



На целом сливном подручју реке Лим





Ловишта



Јадовник, Вијенац на Јадовнику





Културно-историјско наслеђе



Манастир Давидовица, Бродарево; Манастир Мили, Гробнице; Манастир Куманице (Врбница); Црква Житин, Миљевићи; Средњевековна црква, Заступ; Црква брвнара, Захумско; Средњевековни град Водице, Доњи Страњани; Средњевековни град Градац, Бродарево; Антички локалитет, Дивци; Антички локалитет, Миљевићи; Преисторијска хумка, средњевековна некропола, Грачаница; Преисторијска хумка, средњевековна некропола, Гробнице; Антички локалитет, Бродарево; Средњевековна некропола, Гостун; Самоград, Крајиновиће, Тутиће; Грчко гробље, Крајиновиће, Тутиће; Брдо, Крајиновиће, Тутиће; Сеоско гробље, Сјеница; Градина, Сијеница; Римско гробље, Крајиновиће, Јагњило; Латинско гробље Крајиновиће; Црквина, Захумско; Грчко гробље, Захумско; Градина, Захумско; Црквица, Захумско, Височка; Црквина ,Захумско, Височка; Црква Св. Арханђела Манастир Куманица;





Манифестације



Скокови у воду „Меморијал Паја Потежице” на плажи Петровац, сплаварење Лимом од извора из Плавског језера до ушћа реке Милешевке у Лим, „Комаринска кошија” у Орашцу, меморијални куп у параглајдингу „Драгослав Дивац”





Смештајни капацитети



На подручју планског обухвата 14 соба у Гостуну лоцирани уз пут М-21




 

I.3.1.4. Саобраћај и инфраструктурни системи 
	 
 
Саобраћај и саобраћајна инфраструктура 
	 
 

Путни саобраћај  
а) Путна мрежа:
Основну повезаност са осталим делом земље предметно подручје остварује преко државног пута првог реда број 21 који представља најбољу везу са главним друмским коридором у земљи. Пружа се правцем север – југ и остварује везу на југу са Црном Гором преко граничног прелаза „Гостун” а на северу преко мреже државних путева са осталим деловима земље.
Дужина постојећег државног пута првог реда бр. 21 кроз подручје обухваћено просторним планом подручја посебне намене ХЕ „Бродарево 1” и „Бродарево 2” износи око 28760 m и траса предметног пута се пружа готово потпуно уз корито реке Лим. 
	

Као резултат бројања саобраћаја на путевима Републике Србије од стране ЈП „Путеви Србије” добијени су следећи резултати:
 
Табела 15. Бројање саобраћаја на државним путевима на подручју Просторног плана:
 





Државни пут

I реда



Деоница



Дужина



2006.

(ПГДС*)



2009.

(ПГДС*)



2010.

(ПГДС*)





M21



Бистрица – Пријепоље



9.8 km



3720



3860



3577





M21



Пријепоље – Коловрат



5.1 km



4124



4110



4250





M21



Коловрат – Мијоска



0.7 km



6259



6588



6377





M21



Мијоска – гр.Ц.Г ( Гостун)



30.2 km



3000



3010



3187




Извор података: ЈП „Путеви Србије”
*ПГДС – просечан годишњи дневни саобраћај (возила/24 h)
 
Терен у оквиру просторног плана је већим делом неповољан тако да су путеви трасирани углавном уз водене токове и по брдовитом терену како је условљено рељефом.
б) Општински путеви:
Постојећи општински путеви су идентификовани на основу важећих општинских одлука. Мрежу општинских путева карактеришу неодговарајуће техничко-експлоатационе карактеристике (низак квалитет газећег слоја коловозних површина, неадекватна опрема и сигнализација, нерешено одводњавање, примена хоризонталних и вертикалних кривина испод минималних вредности, неадекватни попречни и подужни нагиби коловоза). 
	

На неодговарајући квалитет мреже општинских путева у великој мери утицали су и тешки теренски услови на значајном делу планског подручја.
Железница
У оквиру захвата плана налази се део трасе магистралне међународне једноколосечне електрифициране железничке пруге број 1 Београд – Ресник-Пожега – Врбница – (Бар). На поменутој прузи која пролази кроз територију општина Пријепоље и Сјеница одвија се мешовити саобраћај возова за превоз путника и робе, на релацијама у унутрашњем и међународном саобраћају. 
	

Наведена магистрална пруга представља део железничке осе број 9 Бар-Подгорица – Београд и представља основну везу Црне Горе са коридорима X и VII.
По садашњем реду вожње за 2009/2010. годину на предметном подручју дневно саобраћа 14 пари возова за превоз путника, од којих седам пари у међународном саобраћају и 11 пари теретних возова, од којих девет у међународном саобраћају.
На подручју плана не постоје укрштања друмског и железничког саобраћаја у нивоу.
Ваздушни саобраћај
На планском подручју општине Пријепоље не постоји аеродром за цивилне летове. Постоји летилиште у зони насеља Лучице уз обалу Лима које се користи за спортско туристичко летење.
Просторни план Републике Србије предвиђа низ спортско-туристичких аеродрома/летилишта (обука пилота, једриличарство, параглајдинг, падобранство) са травнатим ПСС и минималном опремом за обављање одређених активности. 
	

 
Водопривредна инфраструктура 
	 
 
Водоснабдевање: Проблем водоснабдевања на подручју Просторног плана је доста изражен. Практично једино организовано снабдевање водом врши се на подручју насеља Бродарево. Насеље Бродарево се снабдева водом са извора „Режевица”, капацитета око 2 до 3 l/s и извора „Мили” капацитета око 0,1 l/s. Постоји и систем за припрему воде са изворишта „Режевица”, али је оно у изузетно лошем стању и није у адекватној употреби. У осталим насељима ситуација је још неповољнија. Део сеоских насеља располаже локалним сеоским водоводима, недовољног капацитета у сушним периодима, дугим цевоводима недовољног пречника, са мало резервоарског простора и неконтролисаног квалитета воде. Преостали део села нема никакав водовод, већ се становништво снабдева водом из копаних бунара, околних извора и постојећих сеоских чесми.
На територији, поред каптираних, постоји више извора који се могу користити за водоснабдевање. Врело „Сопотница” се налази на падинама Јадовника. Минимална издашност овог врела процењује се на око 90 l/s. Врела „Давидовица” и „Бадањ” су мањег капацитета и захтевају додатна истраживања.
Генерално, може се закључити да водоснабдевање на подручју Просторног плана није на задовољавајућем нивоу, као и да на овом простору постоје расположива изворишта водоснабдевања, али да конфигурација терена и разбијеност насеља знатно отежавају формирање квалитетног система за снабдевање насеља водом.
Одвођење отпадних вода: Фекална канализација постоји малом делу Бродарева и канализација се директно уводи у Лим. У осталом делу територије обухваћене планом санитарне отпадне воде се уводе у септичке јаме, углавном непрописне, или се директно изливају у водотокове. 
	

Атмосферске воде одводе се површински до најближих реципијената.
Може се рећи да је стање одвођења санитарних и индустријских отпадних вода на целој територији веома неповољно. Конфигурација терена и већином разбијен тип сеоских насеља отежавају њихово каналисање и захтевају доста велике инвестиције за реализацију система. 
	

Регулација водотокова: На територији обухваћеној планом нису извођени регулациони радови.
 

Телекомуникациона инфраструктура
 
Телефонски капацитети у захвату плана састоје се од јавних телефонских централа, система преноса и приступне телефонске мреже.
Постојеће телефонске централе су аналогног и дигиталног типа.
Надређени комутациони центар Пријепоље укључен је у вишенаменску интернет мрежу Србије (SMIN) са 32 SHDSL прикључка. 
	

Слободни капацитети телефонских централа Лучице и Гостун не задовољавају потребе подручја плана до краја 2015. године.
Телефонске централе на подручју плана повезане су са надређеном централом у Пријепољу дигиталним системима преноса одговарајућег броја канала/преносника преко оптичких и VF телекомуникационих каблова преко које су повезане у међумесни и међународни телефонски саобраћај. 
	

Степен дигитализације у транспортној мрежи остварен је у потпуности.
Преко територије у обухвату плана пролази оптички кабл „Београд – Подгорица” и то крак „Пријепоље – Пљевља”, као и деонице оптичког кабла и приводи за телекомуникационе објекте: Бродарево, Лучице и Гостун. 
	

Телеком Србија у обухвату плана има пет базних станица мобилне телефоније и десет радио-релејних коридора. 
	

У обухвату плана постоје два објекта ЈП ПТТ саобраћаја „Србије”, који у потпуности задовољавају потребе становништва и привреде.
Телекомуникациона инфраструктура, којом су обухваћени телекомуникациони објекти, телефонске централе, спојни путеви и примарна мрежа у насељима већим делом, и по квалитету, и по капацитету није подједнако развијeна.
Телекомуникациона мрежа покрива целу општину, с тим да расположиви капацитет аутоматских телефонских централа не задовољава потребе у појединим сеоским насељима. Приступна мрежа није у потпуности дигитализована.
 

Енергетика и енергетска инфраструктура
 
Jедан од основних предуслова развоја целокупне материјалне производње и потрошње добара и једна од основних подлога укупног развоја сваког друштва и заједнице је енергетика. Због тога је развој енергетике, не само један од битних услова, већ и снажан базни модификатор привредне структуре и пропулзивни фактор економског развоја. Самим тим, између развоја енергетике, као гране привреде, и остале привреде, постоји веома висока усклађеност и узајамна повезаност, што се омогућава дефинисањем дугорочне енергетске политике, како би се на основу ње остварила оријентација на сопствене изворе енергије, уз осигурање оптималне структуре у снабдевању, увозу и потрошњи енергије и остваривање рационалног коришћења енергије, као и смањивање њеног утицаја на животну средину.
Енергетску привреду Србије у најширем смислу сачињавају рудници угља, нафтна и гасна привреда, електроенергетика, обновљиви извори енергије и системи градских топлана и индустријске енергетике. У оквиру енергетског система обавља се експлоатација домаће примарне енергије, увоз примарне енергије (пре свега нафте и природног гаса), производња електричне и топлотне енергије, секундарна прерада угља и нафте, коришћење обновљивих извора, као и транспорт и дистрибуција енергије и енергената до крајњих потрошача финалне енергије.
На територији Просторног плана нема производње примарних извора енергије: угља, нафте и природног гаса. Сем тога, не постоје евидентиране потенцијалне резерве како би се обављала експлоатација и примарна прерада ових енергената. Просторним планом Републике Србије није планирана изградња гасовода високог притиска који би пролазио кроз територију Просторног плана.
Основна оријентација развоја електроенергетске привреде Србије базира се на интензивирању развоја и рационалног коришћења домаћих енергетских потенцијала, водећи рачуна да се постигне што већа економичност производње у електроенергетском систему. Основу за такву политику представљају расположиве резерве угља, као примарног извора за производњу електричне енергије, као и неискоришћене водне снаге. Оваква оријентација развоја је допринела повећању сигурности и јефтинијем снабдевању потрошача електричном енергијом. 
	

Tехнички искористив хидроенергетски потенцијал Србије износи око 20 ТWh. Данас се углавном користи економско оправдани део овог потенцијала у „великим” електранама снаге преко 10 МW. ЕПС је у 2010. години у својим хидроелектранама укупног капацитета од 2.835 MW произвео око 12,5 TWh електричне енергије (око 34 % укупне производње електричне енергије). Највећи део преосталог потенцијала за изградњу великих хидроелектрана је у сливовима река Дрине и Лима, Мораве и Дунава. 
	

Иако кроз обухват Просторног плана протиче река Лим, до сада на овом простору није било коришћења њеног потенцијала у циљу производње електричне енергије. До сада су у сливу реке Лим изграђене четири хидроелектране, и то две на реци Лим: ХЕ „Потпећ” (снаге 52 MW, три турбине типа Францис) и ХЕ „Бистрица” (снаге 108 MW, две турбине типа Францис, која користи хидропотенцијал Увца и Радоињског језера), а две на реци Увац: ХЕ „Кокин Брод” (снаге 22,5 MW, две турбине типа Францис) и ХЕ „Увац” (снаге 36 MW, једна турбина типа Францис). Програмом остваривања стратегије развоја енергетике Републике Србије до 2012. године („Службени гласник РС”, бр.17 /07 и 27/10) дефинисана је и могућност изградње хидроелектрана на реци Лим снаге између 10 и 50 MW, чије су локације дефинисане основним пројектом хидроелектрана из 1984. године, а у које, између осталих, спадају и локације Бродарево („Бродарево 1”) и Бродарево-низводно („Бродарево 2”) из обухвата Просторног плана. За ове локације Министарство рударства и енергетике је почетком 2009. године издало енергетске дозволе компанији Renewable Energy Ventures „REV” doo из Београда. 
	

Анализе извршене у оквиру Основног пројекта хидроелектрана већих од 10 МW на територији СР Србије ван САП (Енергопројект 1985. година) показале су да је потез реке Лим на подручју Просторног плана могуће користити са две степенице и то: ниском браном на локацији низводно од насеља и узводном акумулацијом од насеља са браном на профилу „Пећине”. За узводну брану показало се да је кота нормалног успора 540,00 m.н.в. оптимална, имајући у виду значајно повећавање трошкова привођења земљишта јавној намени изнад ове коте. Током извођења истражних радова за Идејни пројекат ХЕ „Бродарево” на профилу Пећине, показало се да је геолошки склоп преградног места и шире зоне бране неповољан за реализацију овог објекта. Допунске оптимизационе анализе потврдиле су да је повољније решење са браном на узводном профилу Јунаковине. За тај профил је урађен Идејни пројекат (Енергопројект 1988. година). По завршетку Основног пројекта хидроелектрана већих од 10 МW на територији СР Србије ван САП (Енергопројект 1985. године), за низводну брану није даље разрађивана техничка документација. У 2008. години урађени су Елаборати о изградњи ХЕ „Бродарево 1” (узводно) и ХЕ „Бродарево 2” (низводно) од стране „Energy Saving Group” из Београда, на основу којих је „РЕВ” добио Енергетске дозволе за изградњу предметних објеката од Министарства рударства и енергетике Републике Србије 2009. године.
Значајан део преосталог неискоришћеног хидропотенцијала Србије налази се и у опсегу мале хидроенергетике (називне снаге до 10 MW). У прошлости је урађено неколико анализа потенцијала за изградњу малих хидроелектрана (МХЕ), а најзначајнији документ је „Катастар малих хидроелектрана у Србији ван покрајина”, израђен 1987. године. У њему је описано 856 локација за изградњу МХЕ, снаге од 90 kW до 8,5 MW, укупне снаге 449 MW и годишњег потенцијала од 1,59 ТWh.
Основне предности коришћења воде за производњу електричне енергије су:
– у питању је поуздана, лако доступна, ефикасна технологија, која се непрекидно производи и користи више од једног века;
– у поређењу са другим технологијама за производњу електричне енергије, хидроелектране се одликују најнижим оперативним трошковима и најдужим радним веком постројења (типични радни век је око 40-50 година, мада има случајева да функционишу и два пута дуже);
– производњом електричне енергије из хидроелектрана значајно се смањује емисија гасова стаклене баште који се стварају при производњи електричне енергије из термоелектрана које користе фосилна горива као енергенте; 
	

– хидроелектране су тржишно врло конкуренте и цена произведене електричне енергије не зависи од трошкова енергента и међународне економске политике;
– хидроенергетика игра важну улогу у обезбеђивању енергетске зависности у земљама којe је користе;
– хидроелектране су често интегрисане са вишенаменским објектима који задовољавају друге основне људске потребе (наводњавање, водоснабдевање домаћинстава и индустрије, заштита од поплава), при чему хидроелектране могу да помогну финансирање наведених потреба.
У обухвату Просторног плана, река Лим има неколико притока, од којих многе имају претежно бујични карактер. Наведеним Катастром на појединим водотоковима евидентиране су локације за изградњу МХЕ. То су: Врбничка са Планским потоком, Дубочица са притоком Думачом, Мрчковачка и Вртовљанска река, Рамовића Поток и Зебуђа са десне стране, а Присјеначки поток, Слатинска река и Грачаница са леве стране Лима.
 
Табела 16. Потенцијалне локације МХЕ у обухвату Просторног плана, дефинисане Катастром малих хидроелектрана Србије
 





бр



Број катастар. 
				листа


Назив МХЕ



Водоток



Инсталисана

снага

(kW)



Годишња производња

(kWh)





1


771



Зебуђа



Зебуђа



270



1.202.000





2


774



Сеоце



Грачаница



380



1.680.000





3


775



Велико Брдо



Грачаница



515



2.282.000





4


776



Орлић



Грачаница



430



1.914.000





5


779



Дубови



Рамовића



165



732.000





6


780



Клик



Рамовића



100



460.000





7


781



Давидовица



Мрковичка-Вртовљанска



570



2.533.000





8


788



Шиљак



Дубочица



205



908.000





9


789



Прибој 1



Дубочица



200



874.000





10



790



Средњевица



Дубочица



175



773.000





11



791



Травник



Дубочица



155



690.000





12



792



Прибој 2



Думача



290



1.280.000





13



793



Кулина



Врбничка



530



2.340.000





14



794



Шарпан



Врбничка-Плански



520



2.296.000





15



795



Заступ13



Присјеначки поток



непознато



непознато





УКУПНО



4.505



19.964.000




 
Преносни систем електричне енергије у Србији чини мрежа 400 kV, 220 kV и 110 kV14, као и други енергетски објекти, телекомуникациони систем, информациони систем и друга инфраструктура неопходна за функционисање електроенергетског система.
Подручје у захвату плана опремљено је релативно разгранатим преносним и дистрибутивним електроенергетским капацитетима. Потрошачи се снабдевају електричном енергијом из трафостанице ТС 110/35 kV „Пријепоље” (инсталисане снаге трансформације 31,5MVA) преко 110kV високонапонског далековода „Пријепоље-ЕВП Бродарево” (инсталисане снаге 15 MVA), који је у власништву предузећа АД „Железнице Србије” из правца хидроелектране „Потпећ”. Сем тога, у близини обухвата Просторног плана налазе се и 110 kV далеководи: ДВ1152 ТС Сјеница – ХЕ Увац и ДВ189 ТС Сјеница – ТС Нови Пазар 1, као и ТС 110/35/10 kV Сјеница (инсталисане снаге 20+10 MVA), који припадају ЈП „Електромрежа Србије”. 
	

Дистрибутивна средњенапонска мрежа напонског нивоа 35 kV и нижих добро је просторно развијена и углавном задовољава потребе становништва и привреде. Трафостаница 110/35kV „Пријепоље” путем далековода 35kV напаја четири трафостанице 35/10kV: „Пријепоље”, „Коловрат”, „Каћево” и „Бродарево” која је једина у захвату плана, инсталисане снаге трансформације 31,5 MVA. 
	

На основу приложеног може се закључити да је електроенергетска преносна и дистрибутивна мрежа у околини хидроелектрана на реци Лим релативно разграната и да поседује капацитет који може да прихвати електричну енергију произведену у предметним електранама. 
	

Нисконапонска и мрежа 10 kV су због велике заступљености дотрајалих дрвених стубова, као и због великих дужина нисконапонских извода у релативно лошем стању и потребна је реконструкција. Постојећи подземни каблови нису геодетски снимљени. Примећује се тенденција пораста потрошње у категорији широке потрошње, а смањења у категорији индустријске потрошње (на напону 10 kV) што је по енергетски систем неповољно.
Према Закону о енергетици („Службени гласник РС”, број 57/11), енергија из обновљивих извора је енергија произведена из нефосилних обновљивих извора као што су: водотокови, биомаса, ветар, сунце, биогас, депонијски гас, гас из погона за прераду канализационих вода и извори геотермалне енергије. 
	

За тачну оцену оправданости изградње ветроелектрана на потенцијалним локацијама неопходно је спровести детаљна мерења брзине и правца ветра. Приликом одређивања локације за ветроелектране потребна пажња треба бити посвећена ризику по животну средину и процени прихватљивости тог ризика са становишта 
	

домаћих прописа у области заштите природе и животне средине, пре свега Закона о заштити природе, и европских стандарда и искустава у изградњи ветроелектрана (израда стратешких процена утицаја на животну средину и студија о процени утицаја на животну средину), што се посебно односи на заштићена и еколошки значајна подручја.
Према студији „Потенцијали и могућности комерцијалног коришћења дрвне биомасе за производњу енергије и економски развој општина Нова Варош, Прибој и Пријепоље”, потенцијали енергије из дрвене биомасе у општини Пријепоље су 26.882.600 kWh годишње. 
	

Систем даљинског грејања не постоји на територији Просторног плана јер се ради о слабо насељеном подручју без карактеристичних урбаних зона са великим бројем становника. Не планира се развој овог система у наредном периоду. Становништво обезбеђује грејање индивидуалним ложиштима уз коришћење првенствено чврстих горива и то угља и дрва.
Сектор индустријске енергетике, такође није развијен јер нема значајних индустријских капацитета који захтевају велике количине топлотне енергије. Не планира се његов развој у наредном периоду. 
	

Основна карактеристика свих постојећих делова енергетског система је технолошка застарелост и ниска енергетска ефикасност, као и тренутно забрињавајуће и дугорочно неприхватљиво технолошко стање.
 

------------------------

13

Подаци за МХЕ Заступ на Присјеначком потоку недоступни су у електронској верзији Катастра.

14 Преносна електро мрежа је у власништву ЈП ЕМС, сем дела мреже напонског нивоа 110 kV.
 
 

I.3.1.5. Заштита животне средине, предела, природних и културних добара
 
Основно полазиште просторног развоја заснива се на концепту уравнотеженог, одрживог развоја подручја, при чему се формира оквир складног економског и социјалног просперитета подручја, у којем се максимална пажња поклања и очувању природних богатстава и културно-историјских вредности у предвиђеном планском периоду. У том погледу, истиче се потреба за успостављањем активне политике заштите животне средине која очувањем и унапређењем природних ресурса и вредности не доприноси само побољшању укупног квалитета живљења, већ и свеобухватном привредно-економском развоју подручја (на пример туристички развој подручја на бази промовисања очуваних природних и културних вредности). Наведени приступ подразумева интегрисање питања заштите животне средине у секторске развојне политике, односно разматрање утицаја животне средине приликом доношења будућих одлука и инвестиоционих подухвата, чиме се ће остварити предуслови спровођења савременог принципа развоја одређене територије уз уважавање еколошких карактеристика и специфичности подручја.
 

Идентификација подручја са највећим еколошким проблемима
 
До података о постојећем стању квалитета животне средине дошло се на основу увида у постојећу планску документацију за подручје Просторног плана, на основу резултата досадашњих мерења квалитета појединих медијума животне средине од стране надлежних институција у неким деловима планског подручја, као и на основу обиласка терена. На планском подручју, доминантно су заступљени природно очувани предели са незнатним угрожавањем животне средине, пре свега дејством деградирајућих природних фактора, док су у мањем обиму заступљена подручја са делимично загађеном животном средином, која су доминантно условљена антропогеним активностима у насељеним подручјима (загађење ваздуха у зимским месецима, изградња супраструктурних и инфраструктурних објеката, пољопривредне активности у сеоским подручјима и друго).
Као облици угрожавања животне средине на планском подручју могу се издвојити:
1. Проблеми комуналне инфраструктуре:
– недовољна изграђеност водоводне инфраструктуре у сеоским насељима;
– постојећа изворишта водоснабдевања не испуњавају основне санитарно-хигијенске стандарде;
– проблеми везани за регулисано одвођење и санитацију отпадних и атмосферских вода услед недовољне изграђености канализационе инфраструктуре; највећи проценат отпадних вода одводи се ка непрописно изграђеним (пропусним) септичким јамама у сеоским насељима;
– непостојање регулисаног третмана сакупљања, транспорта и депоновања комуналног и осталих врста продукованог отпада са планског подручја.
2. Саобраћај: Саобраћајне активности могу бити значајан извор загађивања животне средине, а последице се манифестују првенствено у повећаним концентрацијама полутаната у атмосфери, повишеним вредностима нивоа буке, односно могућности загађивања земљишта и вода, спирањем и одвођењем честица са запрљаних коловозних површина у околни путни појас. Последице овог извора загађења највише се региструју у непосредној околини државног пута I реда број 21 и железничке пруге Београд – Бар.
3. Употреба минералних ђубрива, пестицида и осталих агрохемиката у пољопривредној производњи: С обзиром на природне предиспозиције планског подручја (брдско-планински терени са клисурама и котлинским проширењима) мали део површина се обрађује уз долину Лима и на мање стрмим нагибима. Пољопривредно земљиште на којима се гаје културе, може бити загађено због нестручне и неадекватне примене минералних ђубрива, пестицида и осталих агрохемијских средстава у пољопривреди. Имајући у виду да се не расположе са прецизним подацима о укупној количини и начину примене ових средстава у пољопривреди, не може се ни констатовати укупан обим загађења земљишта, површинских и подземних вода од стране ове врсте загађивања животне средине.
4. Савремени геодинамички процеси и појаве: Поред просторно-функционалне структуре и антропогених активности, на стање животне средине неповољно утичу и савремени геодинамички процеси и појаве, чији се интензитет и обим може увећати човековим деловањем. Значајна је заступљеност ерозије различитих типова на целом планском подручју. 
	

 

Анализа и оцена стања животне средине
 
Квалитет ваздуха:
Имајући у виду да се на планском подручју не врше систематска мерења загађености ваздуха, о могућим изворима загађивања можемо говорити на основу познатих ставова и механизама загађивања атмосфере. С обзиром на врло низак ниво привредне развијености и одсуство активних индустријских капацитета, као најзначајнијих извора загађења, и планински карактер планског подручја, може се констатовати да је ово једно од очуванијих, незагађених подручја. Главни извори загађења ваздуха на територији Просторног плана су:
– индивидуална ложишта домаћинстава, које ваздух загађују током зимског периода године (за огрев се користи дрво и угаљ);
– саобраћај дуж саобраћајница, пре свега, државног пута I реда број 21, у чијој непосредној близини долази до незнатно повећане концентрације сумпор-диоксида, угљен-моноксида, азотних оксида, формалдехида, дима, чађи и олова као последица издувних гасова из моторних возила, локалних и некатегорисаних путева без коловозног застора (повећана запрашеност се јавља током сушних летњих месеци) и железничке пруге Београд – Бар;
– депоније и сметлишта комуналног отпада представљају незнатне загађиваче ваздуха, с обзиром на мање количине одложеног отпада на овим локалитетима на подручју Просторног плана.
Квалитет површинских и подземних вода:
На квалитет површинских и подземних вода посебно утичу као извори загађивања, следећи фактори:
– непречишћене комуналне отпадне воде из насељених подручја (без одговарајућег третмана упуштају се у природне реципијенте); 
	

– неизграђеност канализационе инфраструктуре у већини сеоских насеља, односно непрописно изграђене септичке јаме (често водопропусне);
– депоније и сметлишта отпада у близини речних токова;
– употреба агрохемијских средстава (минерална ђубрива, пестициди, и тако даље) у пољопривредној производњи;
– неадекватан начин одлагања чврстог и течног отпада из пољопривредних објеката;
– саобраћајне површине (атмосферским падавинама запрљане честице са коловоза доспевају у околне површинске токове, уз могућност загађења водоносних издани);
– неадекватан начин захватања воде са карстних врела;
– продукција и транспорт наноса у бујичним токовима.
Према индикатору животне средине за област квалитета површинских вода (Serbian Water Quality Index – SWQI), воде планског подручја су одличног квалитета, који одговара I и II класи квалитета. Према овом индексу, међу најбољим површинским токовима у периоду 2001 – 2007. године, налази се Лим, мада постоји перманентна опасност од загађења услед ширења урбаног насеља, лоше санитације и ерозионих наноса.
Угроженост подземних вода у вези је са захватањем подземних вода каптирањем извора/врела или бушеним/копаним бунарима, и то највише од стране локалног становништва, а у знатно мањем обиму за потребе привредних објеката. Проблеми који могу угрозити подземне воде углавном се односе на антропогене активности, односно несавесно деловање људи и одсуство општинских одлука и казнених одредби за ову врсту загађивања животне средине. Карактеристично је одлагање отпада из домаћинстава у близини окућница, формирање дивљих сметлишта на теренима са карстним карактеристикама, укопавање животињских лешева ван локација сточних гробаља, неадекватно одлагање пољопривредног отпада у плитким водоносним слојевима, што може допринети инфилтрацији загађујућих материја у подземне слојеве. 
	

Индикатор квалитета подземних вода изворишта у погледу микробиолошке неисправности, показује да је у Златиборском округу проценат неисправности од 10 – 25% или „умерен” и остварује мањи утицај на већи број становника. Индикатор квалитета подземних вода у погледу физичко хемијске неисправности за Златиборски округ је од 10 – 20% или „делимично прихватљив” и остварује мањи утицај на мали број становника.
Квалитет земљишта:
Основна намена земљишног ресурса, као природне компоненте великог капацитета, јесте производња здравствено безбедне хране, уз очување и унапређење квалитетних пољопривредних површина и шумских подручја. Примарна функција земљишта на планском подручју делимично је нарушена дејством више међусобно комплементарних фактора (природних и антропогених) које се огледају у промени њених физичких структура и физичко-хемијских особина у педолошком супстрату:
– Природне појаве и процеси: Ерозиони процеси, настали као последица неповољних карактеристика рељефа (дисецираност терена), а превасходно услед прекомерне експлоатације шума (формирање шумских влака за извлачење дрвне масе, израда приступних путева, смањење интензитета интерцепције). Процесима ерозије нарочито су захваћена плитка и стрма земљишта са већим нагибима (нагиби преко 20°), посебно она која се обрађују. Читава долина Лима захваћена је јаком водном ерозијом. Велики дегенеративни проблем тла су клизишта. Највећа изазвана клизишта налазе се дуж пута Пријепоље – Бродарево. Одрон и кретање сипара је такође проблем који се често јавља у долини Лима.
– Антропогене појаве и процеси: Промене намене земљишта (конверзија пољопривредних у грађевинска подручја изградњом насељских структура и пратећих инфраструктурних објеката), неадекватан начин обраде земљишта, сметлишта и депоније чврстог отпада (ако се узме у обзир да се штетне материје приликом разлагања отпада инфилтрирају у педолошки супстрат), водопропусне септичке јаме у домаћинствима, примена вештачких ђубрива и средстава за заштиту биља у пољопривреди (имајући у виду да се око једне трећине вештачких ђубрива кумулира у земљишту, а тај проценат приликом примене пестицида износи скоро 70%), загађивање земљишта уз путни појас (услед таложења честица олова које се продукују путем издувних гасова моторних возила и заслањивања земљишта, као последица посипања соли натријум-хлорида ради одржавања путева током зимске сезоне), непланска сеча шума (утиче и на водни режим, а последица је интензивирање ерозије и деградација земљишта), експлоатација грађевинског камена (може трајно да уништи површински слој земљишта, те је јако важна рекултивација и санација приликом и након експлоатације) и друго.
Бука:
На планском подручју не постоји мрежа мерних места за мерење нивоа комуналне буке у животној средини, те се одређени закључци могу извести на основу општих сазнања о овој врсти акустичног загађивања средине и обиласка стања на терену. Евидентно је одсуство значајнијих извора који кумулативно продукују акустични вид загађења. С обзиром на карактер планског подручја, може се констатовати да комунална бука не утиче на деградацију квалитета животне средине. Евентуална прекорачења дозвољених нивоа буке краткотрајног су интензитета, и претежно се односе на буку пореклом од саобраћаја.
Отпад:
Недовољно регулисано питање прикупљања, транспорта, одлагања, односно свеукупног третмана чврстог отпада представља једно од значајних еколошких проблема на планском подручју, што се неповољно одражава на квалитет основних медијума животне средине (вода, ваздух, земљиште). На планском подручју нема сортирања отпада по пореклу и врсти. На основу података из пројекта „Идентификација дивљих депонија на територији Републике Србије”, на подручју Просторног лана идентификовано је шест дивљих депонија (једна у Дивцима и чак пет у Бродареву). У оквиру пројекта „Очистимо Србију” покренута је иницијатива за уклањање сметлишта на територији општине.
У току је изградња савремене регионалне депоније Бањица, за четири општине (Пријепоље, Прибој, Нова Варош и Сјеница), која је лоцирана на територији општине Нова Варош. На нивоу општине Пријепоље покренуте су иницијативе за одређивање локације за изградњу и рад постројења за складиштење, третман и одлагање грађевинског отпада и отпада од рушења објеката (КО Ивање). Такође је покренута иницијатива за утврђивање локације трансфер станице за прикупљање комуналног отпада, као и откупно сабирног центра за анимални отпад и азила за животиње, у МЗ Бродарево.
Биљни и животињски свет:
Истраживано подручје се може окарактерисати као подручје са веома богатом биолошком разноврсношћу и биљног и животињског света. Томе доприноси велики проценат површина под шумама, а специфични природни услови – планински терени, експозиције, геолошка подлога и друго, доприносе да се овде јављају ретке и ендемичне врсте чак и на међународном нивоу
Шуме су у структури површина најзаступљеније и равномерно су распоређене по сливу до надморске висине 1400 m.н.в. Ниже терене, јужне падине на смеђим земљиштима и рендзинама заузимају асоцијације храста, цера и граба. Више терене, влажнија земљишта северне експозиције прекривају асоцијације букве и смрче. Четинарске шуме заузимају појас изнад букових и буково-јелових састојина, и најбоље су очуване за разлику од букових и храстових шума. На алувијумима дуж Лима и притока, јављају се меки лишћари врбе, тополе, а дуж притока и јова. Кречњачки терени, нарочито у клисурама на јужним експозицијама, обрасли су црним бором, а местимично је вршено и пошумљавање црним бором. 
	

Пашњаци се простиру на најсиромашнијим, стрмим падинама или планинским површинама и врховима изнад границе шуме. Заузимају велике непрекидне комплексе високих површи, била и крчевина и чине огромни потенцијал за развој сточарства овог региона. 
	

Што се тиче ретких и угрожених врста, на подручју Озрена и Јадовника регистровано је присуство 59 балканских ендемита, међу њима и Campanula secundiflora, стеноендемит Лима и Полимља. Због свог значаја, специфичности и разноврсности флоре, овај простор је дефинисан као подручје од међународног значаја за заштиту биљака (IPA подручје). У клисурама, усеченим у падине Озрена и Јадовника, налази се и тиса – терцијарни реликт, што овдашњим шумама даје посебан значај. Ендемична флора Камене Горе је представљена са 16 биљних врста, а 24 врсте спадају у ретке и угрожене у флори Србије. У оквиру међународно значајних биљних врста бележимо присуство 15 врста од којих се 12 налази и на CITES листи. Уредбом о заштити природних реткости у оквиру подручја ПИО Озрен – Јадовник и ПИО Камена Гора („Службени гласник РС”, бр. 53/93 и 93/93) обухваћени су следећи таксони: планински јавор – Acer heldreichii Orph. ex Boiss. subsp. visianii K. Malý, пљевика – Cheilanthes marantae (L.) Domin, усколисни каћунак – Dactylorhiza incarnata (L.) Soó, тамноцрвена калуђерка – Epipactis atrorubens (Hoffm.) Schult., жута линцура – Gentiana lutea L. subsp. symphyandra Murb., мала свећица – Gentiana pneumonanthe L., оштропелудка – Goodyera repens (L.) R.Br., шумски љиљан – Lilium martagon L., шиљореп – Limodorum abortivum (L.) Swartz, муника – Pinus heldreichii Christ, тиса – Taxus baccata L., пискавац – Succisa pratensis Moench, папрат – Dryopteris dilatata (Hoffm.) A.Gray, љиљан – Lilium martagon L., мајски каћун – Dactylorhiza majalis (Rchb.) Hunt & Summerh, смичак – Himantoglossum hircinum (L.) Sprengel.
Богат диверзитет употпуњује и богата фауна инсеката. Посебно је значајна једна врста правокрилца која се налази на светској Црвеној листи, са категоријом VU, као и две врсте које се налазе на Директиви Савета Европске уније. На овом простору констатоване су ендемске врсте Балканског полуострва из реда правокрилаца. Поред тога пажњу привлачи и откриће посебне врсте вилиног коњица у клисури Дубочице. У питању је ретка, субендемична врста Балкана, а јавља се само локално. Фауна водоземаца и гмизаваца је такође богата. Посебан значај има неколико врста које су заштићене Salamandra salamandra (Linnaeus, 1758), Triturus vulgaris (Linnaeus, 1758), Rana graeca Boulenger, 1891, Emys orbicularis (Linnaeus, 1758), Ablepharus kitaibelii Bibron & Bory, 1833, Dolichophis caspius (Gmelin, 1789), Zamenis longissima (Laurenti, 1768). 
	

На простору истраживаног подручја констатовано је преко 100 врста птица. Богатство орнитофауне овог подручја најилустративније указује податак да је то преко 40% од укупног броја гнездарица Србије. Велики број врста птица присутних на овом подручју су означене као природне реткости и заштићене одговарајућим законским и подзаконским актима. Богат биодиверзитет орнитофауне се огледа и у чињеници да се 32 врсте налазе међу приоритетним врстама за заштиту у Европи. Врсте које свакако треба издвојити по значају, како националном, тако и међународном, су: сиви соко, велики тетреб, лештарка, прдавац, тропрсти детлић, црна жуна, белоглави суп, сури орао, ушата шева. Најзначајни локалитети са аспекта заштите орнитофауне на планском подручју су: клисура Дубочице, клисура Вртовљанске (Жута стијена, Коњска глава).
Истраживано подручје као и шири географски регион – стари Влах и Рашка спадају у зоне умерено високог диверзитета фауне сисара. На прелиминарном списку врста за Црвену листу кичмењака Србије налази се 21 врста (63%), а Уредбом о заштити природних реткости заштићено је 14 врста (42,4%). Према критеријумима Међународне Уније за заштиту природе (IUCN), сисари овог поднебља су сврстани у 4 категорије угрожености. 
	

– Бубоједи (Insectivora – Erinaceomorpha и Soricomorpha) су присутни са врстама: белогруди јеж (Erinaceus concolor), европска кртица (Talpa europaea), мочварна ровчица (Neomys anomalus), шумска ровчица (Sorex araneus), мала ровчица (Sorex minutus), водена ровчица (Neomys fodiens), вртна ровчица (Crocidura suaveolens) и пољска ровчица (Crocidura leucodon). Све врсте овога реда су законом заштићене кроз Уредбу о заштити природних реткости, и сврстане су у категорију угрожености LR-nt (ниска вероватноћа опасности – скоро угрожене). Такође се налазе и на Прелиминарном списку за Црвену листу кичмењака Србије;
– Зечеви (Lagomorphа) су присутни са једном врстом европским зецом (Lepus europaeus);
– Глодари (Rodentia) су на овим просторима присутни са 12 врста: слепо куче – Spalax leucodon и пољска волухарица – Microtus arvalis, веверица – Sciurus vulgaris, црни пацов – Rattus rattus и типични домаћи миш – Mus musculus, водена волухарица Arvicola amphibius, сиви пух Glis glis, шумски пух Drimus nitadula, пух лешникар Muscardinus avellanarius. На Прелиминарном списку за Црвену листу угрожених кичмењака Србије налазе се четири врсте, а према IUCN категоризацији, на националном плану глодари су сврстани углавном у категорију ниског ризика (LR), у разним подкатегоријама;
– Звери (Carnivora) су заступљене са десет врста. Изузев лисице и мрког твора, све остале звери се налазе на Прелиминарном списку за Црвену листу угрожених кичмењака Србије. Према IUCN категоризацији, на националном плану врсте су разврстане на следећи начин: у категорију ниског ризика LR (са свим подкатегоријама) – седам врста (лисица, риђа ласица, мрки твор, куна златица, куна белица, јазавац и дивља мачка; у категорију VU (рањиве) – четири врсте (вук, мрки медвед и видра, шарени твор);
– Папкари (Artiodactyla) су заступљени са три врсте (срна, дивокоза и дивља свиња). Срна и дивља свиња су елементи јужноевропских, претежно листопадних шума. Сви представници реда су предложени за Црвену листу угрожених кичмењака Србије. На националном плану, срна и дивља свиња су сврстане у категорију ниског ризика LR, у подкатегорију „cd”, а дивокоза је сврстана у категорију VU (рањиве).
Лим и његове бистре притоке изузетно су богати племенитим врстама рибе (11 до 15 врста). Ове врсте имају различите периоде миграције ради мрешћења, током којих је потребно заштитити рибљу популацију. У Лиму су заступљене следеће рибље фамилије:
– фамилија Salmonidae са представницима: младица (Hucho hucho Linnaeus), липљен (Thymallus thymallus), речна пастрмка (Salmo trutta), поточна пастрмка (Salmo trutta m.fario);
– фамилија Cyprinidae са представницима: шаран (Cyprinus carpio Linnaeus), плотица (Rutilus pigus rirgo Heck), скобаљ (Chondrostoma nasus Linnaeus), клен (Leuciscus cephalus Linnaeus), мрена (Barbus barbus Linnaeus), кркуша (Gobio gobio Linnaeus), поточна мрена (Barbus peloponnesius), укља (Alburnus alburnus Linnaeus), црвенперка (Scardinius erythrophathalmus Linnaeus). Салмонидне врсте младица и липљен, као и ципринидне врсте клен и скобаљ су аутохтоне врсте Плавског језера црногорских Проклетија.
 

Природa и природнe вредности
 
На основу података из званичног регистра Завода за заштиту природе Србије, на подручју обухваћеном Просторним планом евидентирана су природна добра која се штите (односно која су у поступку заштите) на основу националног законодавства. Од укупне површине Просторног плана (199,4 km²), у поступку заштите је око 75,8 km² или 38,0% површине обухваћене Планом. На простору заштићених подручја установљен је режим заштите II степена на око 35,8 km² (47,2%) и режим заштите III степена на око 40,0 km² (52,8%). 
	

Од системског су значаја одреднице заштите дефинисане Просторним планом Републике Србије 2010–2020, којим су дефинисани принципи и циљеви заштите природних вредности Србије. Према ППРС, на основу досадашњих истраживања и валоризације у Западној Србији за подручја „Озрен–Јадовник” и „Камена Гора”, биће дефинисан статус, просторни обухват и режими заштите. 
	

 
Табела 17. Преглед природних добра на подручју Просторног плана
 





Природно добро


Општина


Површина (km²)


Предложена врста заштите






1. Камена Гора


Пријепоље


64,4


Предео изузетних одлика




2. Озрен – Јадовник


Пријепоље


11,3


Предео изузетних одлика




У К У П Н О


75,8


Предео изузетних одлика



 
Природне вредности Предела изузетних одлика „Камена гора”:
Предео изузетних одлика (ПИО) „Камена Гора” (у обухвату Просторног плана: цела КО Крушево, део КО Грачаница и део КО Миљевићи) је планинска површ рашчлањена дубоким клисурама и кањонским долинама. Мозаичан распоред шума и питомих пропланака чини овај простор јединственим. Он је станиште бројних ретких и угрожених биљних и животињских врста. Очувани природни пејзажи, специфични објекти народног градитељства, културно историјско наслеђе и традиционални начин живота издвајају овај простор као посебан. Површина овог природног добра је 7.808,65 hа, при чему се 1.844,73 hа налази под режимом заштите II степена, док је осталих 5.963,92 hа под режимом заштите III степена. У оквиру планског обухвата 1.129,3 hа припада Каменој Гори, од чега је 682,7 hа под режимом заштите II степена.
Река Грачаница, са својом клисурастом долином представља геоморфолошко-хидролошки природни феномен. Њене воде су I класе квалитета, што данас представља праву реткост и драгоценост. Карстна издан која обухвата релативно широко подручје, значајан је хидрогеолошки и морфолошки чинилац са обиљем чисте и квалитетне воде. 
	

У флористичком смислу, најразноврсније и најзначајније области Камене Горе су представљене бочним клисурама Лима са бројним реликтним заједницама и рефугијалним стаништима на кречњачким литицама, стенама и камењарима. Захваљујући специфичној геолошкој подлози и клими, на Каменој Гори су нашле станиште бројне ретке и угрожене биљне врсте – од укупно 471 врсте, 24 су ретке и угрожене у флори Србије, а 15 је од међународног значаја (12 се налази на CITES листи). Посебну вредност и уједно најосетљивији и најугроженији тип станишта, представљају влажне ливаде и тресавице око села Камена Гора, Шајнов крај, Глушчевићи и Гувниште. Шумска вегетација се издваја као вредност и у квалитативном и квантитативном погледу. 
	

Животињски свет се такође одликује завидним диверзитетом – са преко 40 врста сисара, преко 100 врста птица (40% гнездеће орнитофауне у Србији), 15 врста водоземаца и гмизаваца и веома интересантном и још увек рудиментарно проученом троглобионтном фауном. Стога се подручје Камене Горе може издвојити као један од центара свеукупног фаунистичког диверзитета у Србији.
Локалитети у обухвату Просторног плана, који су предложени за II степен заштите су „Данкова пусија” и већи део локалитета „Крушево и клисура реке Грачанице”:
1. Локалитет „Крушево и клисура реке Грачанице” обухвата површину од 745,48 ha и налази се на крајње источној страни заштићеног природног добра. Овај локалитет чине две, у великој мери различите предеоне целине повезане сличном геолошком грађом и типом вегетације, необичном хидрологијом и орографијом:
– Клисура реке Грачанице, раседна долина настала као производ радијалних тектонских покрета, изграђена је махом од средњетријаских карбоната, чија карстификација представља основ за развој специфичне, карстне површинске морфологије терена. Доминантан вегетацијски покривач чине разни типови климатогених храстових шума, храста китњака и цера, било у чистим било у мешовитим састојинама, на странама релативно великог нагиба. У делу клисуре се јављају и добро развијене букове шуме. Клисура је природни рефугијум биљног и животињског света и предео изузетних природних вредности;
– Карстни плато Крушево, за разлику од затворене, неприступачне, шумовите и густо склопљене клисуре Грачанице, на известан начин представља њен антипод. Отворени склоп крашког платоа одише пространством, покривен ретким шумама храста китњака и термофилним заједницама црног граба у форми шибљака, на падинама окренутим Лиму. Основни едификатори оваквих шибљачких заједница су црни граб (Carpinus orientalis) и црни јасен (Fraxinus ornus), уз већи број врста биљака карактеристичних за овакве типове станишта. Ово је и типично станиште јаребице камењарке (Alectoris graeca), код нас веома ретке и угрожене врсте. Плато Крушево је и једна од две највеће карстне издани на подручју природног добра. Ова издан захвата и знатне делове долине Грачанице. Њене хидрогеолошке карактеристике и параметри су изузетно занимљиви, али у највећој мери још недовољно истражени;
На локалитету су присутни и подземни облици карстног рељефа, као и бројни карстни извори. Они могу имати високу морфолошку и хидролошку вредност. 
	

2. Локалитет „Данкова пусија” обухвата површину од 75,02 ha. Чине га масивне и импозантне кречњачке литице изузетно великог нагиба, окренуте ка долини Лима. Доминантну вегетацију чине ретке шуме китњака као и термофилни шибљаци црног граба. У флористичком смислу, најразноврсније и најзначајније области Камене горе, са бројним реликтним и рефугијалним стаништима, између осталих, управо и јесу кречњачке литице, стене и камењари каквима обилује локалитет.
Природне вредности Предела изузетних одлика „Озрен – Јадовник”:
Предео изузетних одлика (ПИО) „Озрен – Јадовник” (у обухвату Просторног плана: целе КО Горњи Страњани, КО Гробнице и КО Милаковићи) – одликује се високопланинским красом са развојем морфоструктуре – кањонима, клисурама и питомим пропланцима карактеристичним за динарске планине Старог Влаха. Регистрован је као један од најзначајнијих центара диверзитета флоре у Србији. Разноврсност фауне птица и сисара је такође изузетна. Већи број заселака са посебним етнолошким и споменичким својствима, овом простору даје посебан печат. Површина природног добра је 10.435,68 hа. Површина природног добра у оквиру обухвата плана је око 64,4 km², од чега је око 29,0 km² под режимом заштите II степена.
Међу најзначајнијим вредностима природног добра свакако су геоморфолошке одлике терена. У том смислу посебно се издвајају високопланински крас Јадовника, флувиоденудациона површ Тичјег Поља, клисура Дубочице и крш Градине, односно део десне стране клисурасте долине Лима која местимично има одлике кањона. Посебно је атрактивна сутеска Дубоког потока. У овој, практично неприступачној клисури, поред изузетних геоморфолошких карактеристика, налазе се и две пећине. 
	

Највећи делови просторне целине „Озрен – Јадовник” заузимају подручје на већим надморским висинама, око 1000 m, а великим делом и преко те висине. Не мали део природног добра налази се под шумском вегетацијом. Скоро у потпуности овдашње шуме се налазе у клисурама и кањонима Дубочице, Лима и других водотока. Стога ове шуме имају практично искључиво заштитни карактер и не експлоатишу се. Међутим, њихов значај је немерљив за заштиту станишта ретких и угрожених биљних и животињских врста, за заштиту од ерозије, као и због опште корисних функција шума. Као посебно вредне оцењене су састојине црног бора са појединачно примешаним стаблима белог бора, природне очуване састојине смрче на јужним до југоисточним експозицијама, и вегетација клисура. У клисурама, усеченим у падине Озрена и Јадовника, налази се и тиса – терцијарни реликт, што овдашњим шумама даје посебан значај. На подручју Озрена и Јадовника регистровано је присуство 59 балканских ендемита, међу њима и Campanula secundiflora, стеноендемит Лима и Полимља. Због свог значаја, специфичности и разноврсности флоре, овај простор је дефинисан као подручје од међународног значаја за заштиту биљака (IPA подручје). 
	

Богат диверзитет природног добра употпуњује и богата фауна инсеката (врста правокрилца која се налази на светској Црвеној листи са категоријом VU; две врсте које се налазе на Директиви Савета Европске уније; ендемске врсте Балканског полуострва из реда правокрилаца; посебна врсте вилиног коњица у клисури Дубочице, субендемична врста Балкана, а јавља се само локално). Фауна водоземаца и гмизаваца је такође богата. Од око 40 врста колико их има у Србији на истраженом простору је забележено присуство 19 врста. Управо због тога су ови простори један од значајних центара диверзитета фауне водоземаца и гмизаваца Србије. Посебан значај има седам врста које су заштићене Уредбом о заштити природних реткости, док се две врсте налазе на Уредби о стављању под контролу коришћења и промета дивље флоре и фауне („Службени гласник РС”, бр. 31/05, 45/05 – исправка, 22/07, 38/08 и 9/10). На простору природног добра констатовано је преко 100 врста птица, а скоро све врсте су гнездарице. Богатство орнитофауне овог подручја најилустративније указује податак да је то преко 40% од укупног броја гнездарица Србије. Од 40 врста, чак 36 су редовне гнездарице. Велики број врста птица присутних на овом подручју су означене као природне реткости и заштићене одговарајућим законским и подзаконским актима. Од оних које то нису чак 50 је заштићено трајним ловостајем, а 14 врста је заштићено ловостајем у одређеном делу године. Богат биодиверзитет орнитофауне се огледа и у чињеници да се 32 врсте налазе међу приоритетним врстама за заштиту у Европи. Врсте које свакако треба издвојити по значају, како националном, тако и међународном, су белоглави суп, сури орао, прдавац и ушата шева. Према критеријумима Међународне Уније за заштиту природе (IUCN), сисари Озрена и Јадовника су сврстани у четири категорије угрожености. Највећи број врста – 22, односно 59,5% је у категорији угрожености означеној као LR:nt. Знатно мањи број врста је сврстан у категорије LR:cd (5) и VU (5);
Пејзажне карактеристике се оцењују као изузетно атрактивне. Клисуре и кањони, усечени у падине Озрена и Јадовника су практично неприступачни и остављају утисак праве нетакнуте дивљине. Са већег броја видиковаца пружају се видици ка Пештерској висоравни, котлинама и кањонима дуж Лима, врховима Златара, Златибора, Голије и многих других планина. Насупрот томе, питомо Тичје Поље и скоро равна и под бујном травом површ Јадовника пружају потпуно другачију слику. 
	

Према валоризацији простора и пројекцији развоја, које су утврђене ППРС, ово подручје се одликује високим квалитетом животне средине, а његов најзначајнији природни ресурс представљају велике површине под пашњацима. Интензивнији развој и изградња индустријских и објеката капиталне инфраструктуре нису предвиђени, што је са аспекта заштите природе повољно. Са друге стране, неопходно је дефинисати специфичне програме развоја, који ће се базирати на коришћењу локалних ресурса, али на принципима одрживог развоја. 
	

Локалитети у обухвату Просторног плана, који су предложени за II степен заштите су „Дубочица – Лим”, „Жута стијена – Брусовник” и већи део локалитета „Јадовник” и „Позвизд – Коњска глава”:
1. Локалитет „Дубочица – Лим” површине 1.285,21 hа обухвата широк простор изнад десне обале реке Дубочице и реке Лим. Ради се о атрактивним клисурама рефугијалног карактера са бројним стаништима ретких и угрожених биљних и животињских врста. Терен је прилично неприступачан због већег броја вертикалних одсека. Највећим делом је под високом вегетацијом;
2. Локалитет „Жута стијена – Брусовник” површине 907,77 hа обухвата изузетно атрактиван и тешко проходан простор који се уздиже изнад десне обале Лима. Поред изузетних геоморфолошких и пејзажних карактеристика, овај простор представља оазу недирнуте дивљине. Дисециран је водама Рамовића потока и Водичког потока који су усекли врло дубоке клисуре. Ово се посебно односи на клисуру Рамовића потока која местимично има изглед кањона. Осим мањих чистина, цео овај терен је под високом вегетацијом;
3. Локалитет „Јадовник” површине 884,14 hа обухвата већи део планинске површи Јадовника. Највећим делом се налази под планинским пашњацима. Висока вегетација је тек фрагментарно заступљена. На овом локалитету је регистрован изузетно богат флористички састав, а констатована су и станишта већег броја птица и сисара који насељавају овакав тип станишта. На целом простору се налази велики број облика површинске крашке ерозије.
4. Локалитет „Позвизд – Коњска глава” површине 233,38 hа обухвата тешко приступачне врхове Коњска глава и Позвизд који се са југа надвисују изнад Горњих и Доњих Страњана. Између наведених врхова усечена је неприступачна кањонска долина Вртовљанске реке. Највећи део овог локалитета је под високом вегетацијом, а поред атрактивних геоморфолошких обележја одликује се и присуством бројних природних реткости. 
	

Преглед стања заштићених природних добара укључених у међународне програме заштите:
На простору који обухвата предметни план, налазе се комплексне предеоне целине чије су вредности биодиверзитета и геодиверзитета и од националног значаја.
Еколошка мрежа Србије (Уредба о еколошкој мрежи „Службени гласник РС”, број 102/10) дефинише и обухвата скуп функционалних или просторно блиских еколошки значајних подручја која биогеографском заступљеношћу и репрезентативношћу знатно доприносе очувању биолошке разноврсности, укључујући еколошки значајна подручја ЕУ, NATURA 2000. Њихово издвајање је од приоритетног значаја за заштиту и управљање у циљу очувања флоре, фауне и њихових станишта. У циљу јачања прекограничне сарадње Србије у области заштите природе, у планском периоду посебан значај имају заштићена подручја и кластери заштићених подручја. Еколошка мрежа захвата источни део „Камене Горе” и западни део „Јадовника”. 
	

Међународно значајна подручја:
– Предео изузетних одлика „Озрен – Јадовник” за сада нема међународни статус, али је ово подручје регистровано као једно од посебно значајних са аспекта заштите флоре (Important Plant Areas – IPA). IPA станишта су од изузетног значаја за очување флористичког диверзитета. У општој концепцији њихове заштите издвајају се активности на спречавању фрагментације станишта, настањивања инвазивних врста, стварања акумулација и прекомерног одводњавања терена, неадекватног управљања шумским и пољопривредним земљиштима. IPA станиште се налази на Озрену;
– Значајна подручја за птице (Important Bird Areas – IBA), представљају глобалну мрежу подручја од изузетне важности за заштиту птица. У Србији постоје 42 оваква подручја међу којима је и „Пештер” (IBA KOD RS042, IBA NAC.KOD RS0281IBA) који обухвата југоисточни део територије плана, односно део КО Крајиновиће, општина Сјеница. IBA подручја су део еколошке мреже дефинисане Законом о заштити природе.
Биодиверзитет:
Истраживано подручје се може окарактерисати као подручје са веома богатом биолошком разноврсношћу и биљног и животињског света. Томе доприноси велики проценат површина под шумама, а специфични природни услови – планински терени, експозиције, геолошка подлога и друго, доприносе да се овде јављају ретке и ендемичне врсте чак и на међународном нивоу. 
	

Доминирају храстове и смрчеве шуме, мада су као посебно вредне оцењене састојине црног бора са појединачно примешаним стаблима белог бора, природне очуване састојине смрче на јужним до југоисточним експозицијама и вегетација клисура. На подручју Озрена и Јадовника регистровано је присуство 59 балканских ендемита, међу њима и Campanula secundiflora, стеноендемит Лима и Полимља. Због свог значаја, специфичности и разноврсности флоре, овај простор је дефинисан као подручје од међународног значаја за заштиту биљака (IPA подручје). У клисурама, усеченим у падине Озрена и Јадовника, налази се и тиса – терцијарни реликт, што овдашњим шумама даје посебан значај. Ендемична флора Камене Горе је представљена са 16 биљних врста, а 24 врсте спадају у ретке и угрожене у флори Србије. У оквиру међународно значајних биљних врста бележимо присуство 15 врста од којих се 12 налази и на CITES листи. Уредбом о заштити природних реткости у оквиру подручја ПИО Озрен – Јадовник и ПИО Камена Гора („Службени гласник РС”, бр. 53/93 и 93/93) обухваћени су следећи таксони: планински јавор – Acer heldreichii Orph. ex Boiss. subsp. visianii K. Malý, пљевика – Cheilanthes marantae (L.) Domin, усколисни каћунак – Dactylorhiza incarnata (L.) Soó, тамноцрвена калуђерка – Epipactis atrorubens (Hoffm.) Schult., жута линцура – Gentiana lutea L. subsp. symphyandra Murb., мала свећица – Gentiana pneumonanthe L., оштропелудка – Goodyera repens (L.) R.Br., шумски љиљан – Lilium martagon L. , шиљореп – Limodorum abortivum (L.) Swartz, муника – Pinus heldreichii Christ, тиса – Taxus baccata L., пискавац – Succisa pratensis Moench, папрат – Dryopteris dilatata (Hoffm.) A.Gray, љиљан – Lilium martagon L., мајски каћун – Dactylorhiza majalis (Rchb.) Hunt & Summerh, смичак – Himantoglossum hircinum (L.) Sprengel.
Богат диверзитет употпуњује и богата фауна инсеката. Посебно је значајна једна врста правокрилца која се налази на светској Црвеној листи, са категоријом VU, као и две врсте које се налазе на Директиви Савета Европске уније. На овом простору констатоване су ендемске врсте Балканског полуострва из реда правокрилаца. Поред тога пажњу привлачи и откриће посебне врсте вилиног коњица у клисури Дубочице. У питању је ретка, субендемична врста Балкана, а јавља се само локално. Фауна водоземаца и гмизаваца је такође богата. Посебан значај има неколико врста које су заштићене Salamandra salamandra (Linnaeus, 1758), Triturus vulgaris (Linnaeus, 1758), Rana graeca Boulenger, 1891, Emys orbicularis (Linnaeus, 1758), Ablepharus kitaibelii Bibron & Bory, 1833, Dolichophis caspius (Gmelin, 1789), Zamenis longissima (Laurenti, 1768). 
	

На простору истраживаног подручја констатовано је преко 100 врста птица. Богатство орнитофауне овог подручја најилустративније указује податак да је то преко 40% од укупног броја гнездарица Србије. Велики број врста птица присутних на овом подручју су означене као природне реткости и заштићене одговарајућим законским и подзаконским актима. Богат биодиверзитет орнитофауне се огледа и у чињеници да се 32 врсте налазе међу приоритетним врстама за заштиту у Европи. Врсте које свакако треба издвојити по значају, како националном, тако и међународном, су: сиви соко, велики тетреб, лештарка, прдавац, тропрсти детлић, црна жуна, белоглави суп, сури орао, ушата шева. Најзначајнији локалитети са аспекта заштите орнитофауне на планском подручју су: клисура Дубочице, клисура Вртовљанске (Жута стијена, Коњска глава).
Истраживано подручје као и шири географски регион – стари Влах и Рашка спадају у зоне умерено високог диверзитета фауне сисара. На прелиминарном списку врста за Црвену листу кичмењака Србије налази се 21 врста (63%), а Уредбом о заштити природних реткости заштићено је 14 врста (42,4%). Према критеријумима Међународне Уније за заштиту природе (IUCN), сисари овог поднебља су сврстани у 4 категорије угрожености.
Лим и његове бистре притоке изузетно су богати племенитим врстама рибе (11 до 15 врста). Ове врсте имају различите периоде миграције ради мрешћења, током којих је потребно заштитити рибљу популацију. 
	

Геодиверзитет:
Као посебне вредности геоморфолошког карактера планског обухвата, издвојени су следећи објекти геонаслеђа:
– Крушево, изразито скраћена површ на 1000 – 1100 m.н.в. као најнижи део Камене Горе, непосредно над дубоко усеченом клисуром Лима. Одликују је благо сведене главице са структурно засеченим, стрмо постављеним главама слојева и низови вртача линеарно распоређени дуж скраћених долина;
– Клисура Грачанице, најмаркантнија међу долинама – притокама Лима са дивљом и тешко проходном долином у потпуности обраслом шумом прашумског карактера;
– Клисура – кањон Дубочице формиран је у условима сложеног и разноврсног геолошког састава, тако да је због селективне ерозије и различите отпорности стена створена велика динамика и разноврсност у рељефу ове дубоко усечене и атрактивне долине. Изворишни краци Дубочице и њене притоке Думаче извиру у зони под врховима Озрена, на 1540-1480 m.н.в., а Дубочица се улива у Лим код Гостуна на 518 m.н.в., тако да њен укупан пад износи 1020 m на само 13 km. У ултрамафитима Озрена усекла је импозантну клисуру врло стрмих страна, дубоку до 500 m, а уласком у карбонатну пречагу Оруљак – Самоград изградила је дивљи и тешко проходни кањон вертикалних литица, дубок 600 m.;
– Крш Градине представља сложени систем литица, остењака и стена над Лимом, ту где је стешњен између Јадовника и Камене Горе и где је лимска долина најужа. До 600 m се надносе над Лимом и обрасле су кржљавом вегетацијом која може да опстане на стенама, а красе је и усамљени борови;
– Клисура Рамовића потока, изразито бујичног карактера и већи део године сувог корита, пробила је, текући од Савиног крша (1532 m) кроз Доње Страњане, пред ушћем у Лим импозантну клисуру између Власана (1124 m) и Клика (997 m) дубоку 500 – 600 m.
Карактеристике предела:  
Истраживано подручје има врло специфичне карактеристике природних и стечених вредности које се огледају у хетерогености рељефа, хидролошких, геолошких, флористичких и друго карактеристика, са препознатљивом рурално насељском грађом и културним наслеђем.
Доминантну улогу у пределу има река Лим, која тече правцем југоисток – северозапад, над којом се дижу стрми клисурасти одсеци који се завршавају површима (предео Камене Горе) и планинским врховима (Јадовник). Мозаичан распоред шума и питомих пропланака у амбијенту типичном за динарске планине Старог Влаха, чини овај простор јединственим. Велики број увала и вртача, дубоко усечене речне долине са мноштвом извора питке, планинске воде, разбијају монотоност пашњака и ливада, па се може закључити да је основна карактеристика предела овог краја хетерогеност и мозаичност.
Традиционалан начин живота у амбијенту очуване природе даје простору специфичну лепоту. Старовлашки тип насеља, са дводелном брвнаром као основним грађевинским обликом може се наћи у живописним засеоцима овога краја. Посебно вредни објекти народног градитељства налазе се у виду појединачних или групација стамбених, сеоских и других пратећих објеката. Напуштање и старење домаћинстава, као и одступање од традиционалног начина живота негативно утичу на очување аутентичне слике предела планинског краја овог подручја. 
	

 

Непокретнa културнa добра
 
Као полазна основа за израду услова чувања, одржавања и коришћења утврђених непокретних културних добара као и валоризованих добара која уживају претходну заштиту за утврђивање мера заштите у оквиру граница Просторног плана, коришћени су: Просторни план Републике Србије; Просторни планови општина; анализе стања и услови за заштиту споменичког наслеђа надлежних институција.
Културно наслеђе подручја Просторног плана је веома разноврсно и вредно, представља значајан извор идентитета, као и значајан потенцијал развоја региона и Републике. Стање у појединим областима заштите културног наслеђа разликује се по сегментима и врстама културног наслеђа, али је заједнички именитељ бриге о баштини да је она у највећој мери, последњих година била недовољна, спорадична и непланска. 
	

Постојећа и доступна планска документација не задовољава садржајем за квалитетним усмеравањем и планирањем овог простора. Градови, а поготову села су недовољно покривена подацима о потојећем стању наслеђених културних добара. Велики је број неистражених или недовољно истражених археолошких зона и локалитета. 
	

Осим културног и споменичког наслеђа у оквиру насељских целина остала добра су угрожена неадекватним чувањем и одржавањем или нестручно изведеним реконструкцијама, санацијама и адаптацијама. Поједина заштићена културна добра више не постоје. Налазишта, у најчешћем случају су недоступна, зарасла у траву и коров који доприносе њиховом даљем руинирању и уништавању.
Преглед градитељског наслеђа на подручју Просторног плана:
На подручју Просторног плана се налазе бројна и разноврсна непокретна културна добра, од праисторије до наших дана. Споменици средњевековне српске архитектуре настајали су од почетка IX века па све до XVII века. У овом великом временском распону, на подручју планског обухвата подигнуто је више цркава и манастира од којих је велики број сачуван до данас. Подизане су у различитим временима и различитим стиловима зависно од утицаја – западног, или источног византијског и светогорског, често у комплексној мешавини утицаја.
Рекогностицирање културних добара на подручју плана није вршено систематски у претходном периоду. Валоризовани су различити локалитети са објектима, археолошким налазиштима, споменицима културе, који својим квалитетом заслужују даљу процедуру утврђивања статуса и категоризације добара. Према расположивим подацима Републичког завода за заштиту споменика културе, на планском подручју регистрована су:
– непокретна културна добра од великог значаја; 
	 
– непокретна културна добра – споменици културе; 
	 
– већи број добара која уживају претходну заштиту као валоризовани објекти и простори (археолошки локалитети, сакрални објекти и комплекси).
Пошто читаво подручје обухвата плана није детаљно рекогносцирано (архитектонски, археолошки, етнолошки), већ су само делови територије у више наврата археолошки и архитектонски рекогносцирани, расположива документација је добрим делом неажурна (ако изузмемо рекогносцирање вршено за потребе израде Претходне студије оправданости са Идејним пројектом за изградњу хидроенергетских објеката ХЕ „Бродарево 1” и „Бродарево 2” на реци Лим).
 
Табела 18. Преглед градитељског наслеђа на подручју Просторног плана
 





Бр.



Општина



Назив локалитета



Типологија



Период настанка



Статус







1.



Пријепоље



Манастир Давидовица,

Бродарево



Сакрални објекат



девета деценија

XIII века



НКД од великог значаја





2.



Пријепоље



Манастир Мили,

Гробнице



Сакрални објекат



XV век



НКД – споменик културе





3.



Сјеница



Манастир Куманице (Врбница)



Сакрални објекат



XVI век



НКД – споменик културе





4.



Пријепоље



Црква Житин,

Миљевићи



Сакрални објекат



Средњи век



Валоризовани објекти, простори спом. наслеђа и археолошки локалитети





5.



Пријепоље



Средњевековна црква,

Заступ



Сакрални објекат



Средњи век



Валоризовани објекти, простори спом. наслеђа и археолошки локалитети





6.



Сјеница



Црква брвнара,

Захумско



Сакрални објекат



друга половина

XIX века



Валоризовани објекти, простори спом. наслеђа и археолошки локалитети





7.



Пријепоље



Средњевек.град Водице,

Доњи Страњани



Средњевековно утврђење



Средњи век



Валоризовани објекти, простори спом. наслеђа и археолошки локалитети





8.



Пријепоље



Средњевек.град Градац,

Бродарево



Средњевековно утврђење



Средњи век



Валоризовани објекти, простори спом. наслеђа и археолошки локалитети





9.



Пријепоље



Антички локалитет,

Дивци



Археолошко налазиште



Антика



Валоризовани објекти, простори спом. наслеђа и археолошки локалитети





10.



Пријепоље



Антички локалитет,

Миљевићи



Археолошко налазиште



Антика



Валоризовани објекти, простори спом. наслеђа и археолошки локалитети





11.



Пријепоље



Праисторијска хумка, средњевековна некропола, Грачаница



Археолошко налазиште



Праисторија,

Средњи век



Валоризовани објекти, простори спом. наслеђа и археолошки локалитети





12.



Пријепоље



Праисторијска хумка, средњевековна некропола, Гробнице



Археолошко налазиште



Праисторија,

Средњи век



Валоризовани објекти, простори спом. наслеђа и археолошки локалитети





13.



Пријепоље



Антички локалитет,

Бродарево



Археолошко налазиште



Антика



Валоризовани објекти, простори спом. наслеђа и археолошки локалитети





14.



Пријепоље



Средњевековна некропола,

Гостун



Археолошко налазиште



Средњи век



Валоризовани објекти, простори спом. наслеђа и археолошки локалитети





15.



Сјеница



Самоград,

Крајиновиће, Тутиће



Археолошко налазиште






Валоризовани објекти, простори спом. наслеђа и археолошки локалитети





16.



Сјеница



Грчко гробље,

Крајиновиће, Тутиће



Арх.налазиште, некропола






Валоризовани објекти, простори спом. наслеђа и археолошки локалитети





17.



Сјеница



Брдо,

Крајиновиће, Тутиће



Археолошко налазиште






Валоризовани објекти, простори спом. наслеђа и археолошки локалитети





18.



Сјеница



Сеоско гробље



Арх.налазиште, некропола






Валоризовани објекти, простори спом. наслеђа и археолошки локалитети





19.



Сјеница



Градина



Арх.налазиште,

Средњевековно утврђење



Средњи век



Валоризовани објекти, простори спом. наслеђа и археолошки локалитети





20.



Сјеница



Римско гробље,

Крајиновиће, Јагњило



Нема трагова – предање






Валоризовани објекти, простори спом. наслеђа и археолошки локалитети





21.



Сјеница



Латинско гробље,

Крајиновиће, Језеро



Нема трагова






Валоризовани објекти, простори спом. наслеђа и археолошки локалитети





22.



Сјеница



Црквина,

Захумско



Сакрални обј. и арх.налазиште



Средњи век



Валоризовани објекти, простори спом. наслеђа и археолошки локалитети





23.



Сјеница



Грчко гробље

Захумско



Археолошко налазиште






Валоризовани објекти, простори спом. наслеђа и археолошки локалитети





24.



Сјеница



Градина,

Захумско



Нема трагова – предање






Валоризовани објекти, простори спом. наслеђа и археолошки локалитети





25.



Сјеница



Црквица,

Захумско, Височка



Сакрални обј.и

арх.налазиште



Средњи век



Валоризовани објекти, простори спом. наслеђа и археолошки локалитети





26.



Сјеница



Црквина,

Захумско, Височка



Археолошко налазиште



Средњи век



Валоризовани објекти, простори спом. наслеђа и археолошки локалитети





27.



Сјеница



Црква Св. Арханђела,

Манастир Куманица



Археолошко налазиште



Средњи век



Валоризовани објекти, простори спом. наслеђа и археолошки локалитети




 
 

I.3.2. Потенцијали и ограничења
 
I.3.2.1. Природни системи и ресурси 
	 
Потенцијали:
– значајан потенцијал у обновљивим изворима енергије воде и биомасе, са могућношћу изградње хидроелектрана, уз рационално коришћење потенцијала, водећи рачуна о просторно-развојним ограничењима и еколошким условима;
– добра покривеност шумама ствара услове за добру антиерозиону заштиту, и коришћење споредних функција шуме; значајне могућности за развој корисних функција шума: сакупљање шумских плодова и гајење лековитог биља, узгајање шума у мелиоративне сврхе и у функцији заштите биодиверзитета;
– ревитализација пољопривредне производње на принципима одрживе пољопривреде савремених еколошких захтева, унапређењем и развојем воћарства и сточарства;
– природни услови пружају велики потенцијал за развој воћарства и сточарства, односно органски здраве хране;
– побољшање хидролошког режима сливног подручја, заштита од бујица и поплава.
Ограничења:
– унапређење водоснабдевања за наводњавање;
– заузимање пољопривредног и шумског земљишта за непољопривредне сврхе;
– уситњеност поседа и мали проценат земљишта високе бонитетске класе, неискоришеност пољопривредних површина на адекватан начин;
– интензивна и неконтролисана сеча, смањује учешће шума у земљишном фонду и изазива проблеме у водном режиму тла, као и ерозију; шуме са десне обале Лима су доста разређене;
– губитак станишта биљних и животињских врста вода и њиховог непосредног окружења, посебно риба и водене и обалске флоре.
– загађење воде и промена водног режима;
– акумулирање наноса и пливајући нанос – акумулирани отпад природног и антропогеног порекла има различите економске и еколошке негативне утицаје.
 

I.3.2.2. Демографско-социјални аспект развоја и мрежа насеља
 
Потенцијали:
– имплементација националних стратегија које стварају повољније околности за рађање као што су Стратегија за подстицање рађања, Стратегија за смањење сиромаштва, Стратегија за младе;
– имплементација Стратегије регионалног развоја која подстиче ревитализацију сеоских насеља, смањује емиграцију и подстиче повратак младих.
Ограничења:
– слабо и неефикасно укључивање локалних самоуправа у решавање демографско-социјалних проблема;
– стварање неповољног социо-економског амбијента;
– повећање незапослености.
 

I.3.2.3. Привредне делатности
 
Потенцијали:  
– веома повољан географски положај, близина државног пута I реда број 21, река Лим, изграђени привредни капацитети прерађивачке индустрије (за прераду хране, текстилне и дрвне индустрије), развијен сектор услуга, расположиве могућности за изградњу индустријских зона на greenfield и brownfield локацијама, развој туристичких потенцијала, добра саобраћајна доступност, изграђени урбани садржаји, стамбени фонд и развијене комуналне и јавне службе.
Ограничења:
– недовољна искоришћеност просторно-саобраћајних потенцијала, неискоришћене предности реке Лим, смањивање становнштва и продужена емиграција нарочито млађег стручног кадра, монофункционална привредна структура, недостатак индустријске инфраструктуре, опремљених локација и крупне регионалне инфраструктуре, промене у коришћењу пољопривредног земљишта, зависност дела производних капацитета од пољопривреде, промене у просторној организацији насељске мреже и инфраструктуре, нарушавање квалитета појединих параметара животне средине, конфликти између привредног развоја и заштите природних и културних добара, неокончана или претежно лоша приватизација, низак степен инвестиција, недовољно коришћење подстицајних средстава из домаћих и страних извора, недовољна сарадња локалне самоуправе и привреде и релативно висока незапосленост.
Туризам
Потенцијали:
– повољан геостратешки положај простора и атрактиван шири (регионални) туристички контекст;
– саобраћајна доступност: модернизација пруге Београд – Бар; реконструкција државног пута I реда број 21; активирање аеродрома Сјеница;
– очувана животна средина и добри природни ресурси; богатство шума и природних лепота, богатство лековитог биља, постојање река и извора; 
	

– река Лим – коришћење водних потенцијала и планираних акумулација као туристички потенцијал;
– квалитетни природни и антропогени туристички потенцијали интегрисани са вредностима у непосредном окружењу;
– одрживи туризам: развој видова туризма усаглашен са потенцијалима и еколошким капацитетом; транзитни, рурални, еко, етно, излетнички, научни, културни, спортско рекреативни;
– развој туризму комплементарних делатности, посебно у производњи еко-хране, аутентичних етно-производа, традиционалних заната и друго; 
	

– приватна иницијатива и приватизација објеката за смештај туриста.
Ограничења:  
– недовољно заштићени природни ресурси;
– недовољан туристички садржај у понуди;
– неуређеност и неопремљеност јавних површина и објеката за боравак и рекреацију посетилаца, непостојање визиторских центара;
– еколошки проблеми (дивље депоније и друго);
– слаба интерна саобраћајна повезаност и низак ниво комуналне опремљености насеља;
– недостатак саобраћајне и туристичке сигнализације;
– неадекватан квалитет и недостатак смештајних капацитета;
– депопулација у руралним срединама , неразвијеност планинских села.
 

I.3.2.4. Саобраћај и инфраструктурни системи
 
Водопривредна инфраструктура
Потенцијали:
– изградња акумулација на Лиму и интегрално управљање водама;
– могућност ширења водоводних система на сеоска подручја;
– изградња канализације, ППОВ и хигијенских септичких јама;
– водорегулација, спровођење мера и изградња објеката у функцији заштите од великих вода.
Ограничења:
– највећи део водних ресурса је транзитни;
– наставак даљег загађења површинских и подземних вода;
– недостатак техничке документације за реализацију водоводних и канализационих система.
Енергетика и енергетска инфраструктура
Потенцијали  
– изградња нових електроенергетских капацитета;
– коришћење хидропотенцијала Лима и малих водних токова;
– веће коришћење обновљивих извора енергије;
– омогућавање прикључења на преносни систем обновљивих извора енергије;
– повећање укупне економске конкурентности енергетских система;
– привлачење страних партнера, банака и инвеститора у сигурно и дугорочно улагање у енергетски систем Србије.
Ограничења:
– неефикасност коришћења енергије;
– заостајање и успорен развој енергетских система због неповољног економског положаја;
– опадање поузданости енергетских инфраструктурних мрежа и опреме услед старости;
– незаинтересованост квалитетних кадрова за рад у енергетици због ограничених зарада.
Телекомуникације
Потенцијали:
– изградња модерне приступне мреже засноване на оптичким кабловима и мултисервисним приступним чворовима;
– изградња нових базних станица оператера мобилне телефоније;
– развој система бежичног приступа за ретко насељена подручја;
Ограничења:
– недостатак средстава и незаинтересованост оператера за увођење услуга у ретко насељеним подручјима.
Саобраћај и саобраћајна инфраструктура
Потенцијали:
– измештање трасе државног пута I реда број 21 уз повећање нивоа безбедности изградњом модерно опремљених тунела;
– смањивање негативних утицаја саобраћаја на природно окружење и животну средину;
– међународни пешачки коридор и бициклистички коридор (у непосредном окружењу) – развој туризма.
Ограничења:
– недостатак финансијских средстава и стабилних извора финансирања за дужи временски период са дефинисаном динамиком улагања;
– недовољан степен координације активности у планирању и реализацији програма саобраћаја;
– компликоване и неефикасне процедуре јавних набавки (отежана реализација пројеката).
 

I.3.2.5. Заштита животне средине, предела, природних и културних добара
 
Заштита животне средине:
Потенцијали:
– предметно подручје поседује изразит еколошки потенцијал, који се огледа у богатству природним ресурсима и очуваним екосистемима (посебно шумских и водених). Изолованост и привредна неразвијеност у посматраном контексту представљају условну предност, односно потенцијале предметног планског подручја, које карактерише: очувана животна средина и богатство природним ресурсима; 
	

– коришћење чисте нетакнуте природе у функцији одрживог развоја (органско сточарство и воћарство, еко туризам, гајење лековитог биља, скупљање шумских плодова и слично);
– развијање и унапређење научно истраживачког рада у функцији заштите животне средине;
– подстицати и стимулисати коришћење обновљивих извора енергије (воде, сунца, ветра, биомасе) у функцији заштите природе.
Ограничења:
– недовољна изграђеност комуналне инфраструктуре;
– бројне дивље депоније које загађују земљиште и воду;
– непланска сеча шума ради изградње и употребе дрвета за огрев;
– непостојање систематског праћења стања животне средине;
– непостојање мониторинга;
– губитак пољопривредних површина за производњу органске хране;
– угроженост станишта биљних и животињских врста;
– загађење воде (погоршање квалитета воде у току изградње, акумулирање наноса и слично).
Заштита природних добара:
Потенцијали:
– спровођење процедуре заштите проглашењем Предела изузетних одлика „Озрен – Јадовник” и Предела изузетних одлика „Камена Гора”;
– успостављање одрживог развоја заштићених подручја, развијањем функција у складу са заштитом природе (органска пољопривреда и воћарство, различити видови туризма, сакупљање лековитог биља и слично);
– јачање међународно признате сарадње у заштити природе, пре свега са Црном Гором;
– поред номиналног, функционално умрежавање заштићених простора (EMERALD, IBA, IPA) које је иницијална фаза за NATURA 2000;
– унапређење комплементарне заштите природних и вредности културног и историјског наслеђа.
Ограничења
– опасност од угрожавања због непостојања заштите (сеча шуме, загађење воде и слично);
– недостатак финансијских средстава за активно и адекватно спровођење политике заштите природе;
– низак ниво еколошке свести; неопходност јачања мотивисаности и свести за подједнаким значајем заштите сваког објекта природе;
– недовољна одговорност органа локалне самоуправе у обављању надлежности над заштитом природних добара;
– висококапацитетни туризам, без оправданог циља, који неће служити промоцији и одрживом развоју природног добра, већ може изазвати деградацију добра, предела и биодиверзитета.
Заштита непокретних културних добара:
Потенцијали:
– интегрисање заштите и туристичке презентације културног наслеђа са природним наслеђем планског подручја;
– могућност за развој више видова културног туризма (сакрални објекти и средњовековни градови као културни итинерери);
– укључивање објеката народног градитељства у туристички итинерер подручја;
– неоптерећени простори новом изградњом тако да је могућа лака резервација простора за одређене туристичке намене.
Ограничења:
– физичка незаштићеност културних добара (интензивно физичко пропадање и оштећење наслеђа);
– бесправна градња;
– низак ниво свести друштвене заједнице и локалне управе у погледу вредности и заштите културне баштине;
– недовољно присутна знања о потребама и могућностима туристичког бизниса код домицилног становништва.
 

I.3.3. SWOT анализа  
 
Оцена свих постојећих потенцијала и ограничења на подручју Просторног плана исказана је кроз SWОТ анализу, као користан преглед постојећег стања и проблема, развојних потенцијала и ограничења, које треба имати у виду при осмишљавању одговарајућих планских акција. Метод SWОТ анализе значајно доприноси да се сагледа развој овог подручја на основу изнетих јаких страна и предности. У исто време, анализа указује на слабости и опасности које представљају ограничења и које треба умањити, односно уклонити у наредном планском периоду.
 
Табела 19. Синтезна SWOT анализа
 





СНАГЕ (постојеће)



СЛАБОСТИ (унутрашње)







1. значајан потенцијал обновљивих извора енергије (хидроенергија и енергија биомасе);

2. велики проценат површина под очуваним ливадама и пашњацима, представља потенцијал за развој органског сточарства и производњу здраве хране;

3. повољни природни услови за развој воћарства;

4. инжењерско геолошки услови повољни (нема губитка воде) присутне су вододрживе стене;

5. резерве неметала – грађевинског камена и шљунка;

6. у укупном становништву општине 24,3% чини женско фертилно становништво;

7. могућност повећања искоришћености контигента активног становништва (65,7%);

8. повољан гео-стратешки положај простора и атрактиван шири, регионални, туристички контекст;

9. добри природни ресурси, богатство шума и природних лепота, богатство лековитог биља;

10. очувана животна средина;

11. расположивост воде за пиће;

12. река Лим; 
				


13. релативно повољна старосна структура становништва;

14. приватна иницијатива и приватизација објеката за смештај туриста;

15. покривеност планским документима (ППО Пријепоље, ППО Сјеница, РПП Златиборског и Моравичког управног округа);

16. битна веза коју подручје остварује државним путем првог реда М 21 и међународном пругом Београд – Бар

17. значајан хидро потенцијал реке Лим за изградњу ХЕ;

18. хидро потенцијал притока Лима за изградњу МХЕ;

19. потенцијалност других обновљивих извора;

20. релативна развијеност преносног и дистрибутивног електроенергетског система;

21. непостојање индустријских загађивача, доминира очувана животна средина;

22. одличан квалитет вода планинског подручја;

23. идентификоване и добро истражене еколошке, научне и друге вредности биодиверзитета, богатства и разноврсности објеката геонаслеђа и разноврсности предела;

24. доминантно учешће површина од значаја за заштиту природе, великог просторног обухвата (преко 7.000 ha);

25. запажен број природних вредности који је од интереса за међународну заштиту и већ представља део IPA, IBA, еколошке мреже;

26. разноврсна и квалитетна културна баштина од праисторијског до савременог укључујући значајно присуство споменика културе и културно историјских целина из периода средњег века;

27. сачувана аутентичност услед слабе изградње нових објеката;

28. релативно равномерно развијена мрежа објеката основног образовања и примарне здравствене заштите прилагођена размештају корисника;

29. административна припадност дела планског подручја окрузима којима је омогућена програмска подршка у прекограничној сарадњи;



1. мали проценат земљишта добре бонитетске класе уз присутну деградацију и неадекватном обрадом – појава ерозије;

2. појава нестабилних терена – клизишта на левој обали Лима, и терена са угроженом стабилношћу на подлогама од шкриљаца;

3. све притоке Лима су бујичног карактера, доносећи нанос у насеља и пољопривредном земљишту;

4. неповољан водни режим;

5. непланска сеча шума као узрок ерозије, слабљења биодиверзитета и уопште еколошких карактеристика;

6. повећање старости становништва и пораст учешћа старог у укупном становништву;

7. стагнација и опадање учешћа млађих категорија у укупном становништву;

8. пражњење руралних насеља;

9. неповољна квалификациона структура радно-способног становништва;

10. недовољно заштићене природне вредности;

11. недовољан туристички садржај у понуди;

12. лоши путеви, слаба интерна саобраћајна повезаност;

13. низак ниво комуналне опремљености насеља;

14. недостатак саобраћајне и туристичке сигнализације;

15. неадекватан квалитет и недостатак смештајних капацитета;

16. неадекватна квалификациона структура радне снаге;

17. низак ниво маркетиншке продорности на шире, национално и европско тржиште;

18. поклапање инфраструктурних коридора са циљним подручјем плављења;

19. неповољна конфигурација терена у оквиру границе подручја плана; 
				


20. неодговарајуће техничко-експлоатационе карактеристике путне мреже;

21. застарела инфраструктурна мрежа и опрема железничког саобраћаја;

22. загађивање површинских и подземних вода;

23. неизграђеност водоводних система на сеоском подручју;

24. стара водоводна мрежа условљава велике губитке;

25. неизграђеност канализационе мреже и постројења за пречишћавање отпадних вода и лоше стање санитације у селима;

26. нема значајнијих производних енергетских капацитета;

27. мало коришћење обновљивих извора енергије;

28. нерационално коришћење енергије, посебно електроенергије за потребе грејања;

29. повећана старост енергетских објеката, опреме и мреже;

30. тек отпочела примена система бежичног приступа за ретко насељена подручја;

31. угроженост пољопривредног земљишта хемијским агенсима и неадекватном обрадом;

32. велики број дивљих депонија дуж пута и обале Лима;

33. позајмишта камена као загађивачи животне средине;

34. поступак процедуре заштите природних добара није спроведен до краја, те не постоји плански и правни основа заштите;

35. већ присутни облици природног и антропогеног угрожавања природних добара – сеча шума, ерозија, клизишта, нелегална градња, загађење воде из стамбених објеката и стајњака;

36. непрепознавање важности квалитета предела у систему заштите природе и одрживог развоја;

37. слаба доступност непокретних културних добара (неразвијена путна мрежа);

38. недостатак осталих инфраструктурних система (водовод, канализација и друго);

39. недовољна туристичка и медијска презентација за развој туризма;

40. неквалитетне саобраћајне и недовољно развијене функцијске везе већине сеоских насеља са центрима у мрежи насеља, што отежава формирање мреже објеката и доступност услугама јавних служби, и комунално опремање руралног подручја;

41. успорен процес трансформације привреде и насеља, висока незапосленост и недостатак инвестиција које би значајније подстакле развој центара у мрежи насеља;

42. веома ниска насељеност у односу на просек централне Србије;

43. отежано функционисањe постојећих објеката јавних служби на руралном подручју услед њихове слабе опремљености, лошег стања грађевинског фонда и неразвијене комуналне инфраструктуре;




 





МОГУЋНОСТИ (развојни потенцијали)



ПРЕТЊЕ (развоју)







1. значајан потенцијал у обновљивим изворима енергије воде и биомасе, са могућношћу изградње хидроелектрана уз рационално коришћење потенцијала водећи рачуна о просторно-развојним ограничењима и еколошким условима;

2. значајне могућности за развој корисних функија шума: сакупљање шумских плодова и гајење лековитог биља, узгајање шума у мелиоративне сврхе и у функцији заштите биодиверзитета;

3. ревитализација пољопривредне производње на принципима одрживе пољопривреде савремених еколошких захтева, унапређењем и развојем воћарства и сточарства;

4. побољшање хидролошког режима сливног подручја , заштита од бујица и поплава;

5. унапређење водоснабдевања за наводњавање;

6. имплементација националних стратегија које стварају повољније околности за рађање као што су Стратегија за подстицање рађања, Стратегија за смањење сиромаштва, Стратегија за младе;

7. модернизација пруге Београд-Бар;

8. реконструкција државног пута I реда М21;

9. активирање аеродрома Сјеница за цивилни транспорт;

10. повећање саобраћајне доступности руралног подручја;

11. коришћење планираних вишенаменских акумулација као туристички потенцијал;

12. одрживи туризам – развој видова туризма усаглашених са потенцијалима и еколошким капацитетом (транзитни, рурални, еко, етно, излетнички, научни, културни, спортско рекреативни);

13. измештање трасе државног пута уз повећање нивоа безбедности изградњом модерно опремљених тунела;

14. смањивање негативних утицаја саобраћаја на природно окружење и животну средину;

15. међународни пешачки коридор и бициклистички коридор (у непосредном окружењу) – развој туризма; 
				


16. изградња акумулација на Ибру интегрално управљање водама;

17. могућност ширења водоводних система на сеоска подручја;

18. изградња канализације, ППОВ и хигијенских септичких јама;

19. водорегулације, мере и објекти у функцији заштите од великих вода;

20. изградња нових електроенергетских капацитета; 
				


21. коришћење хидропотенцијала малих водних токова;

22. омогућавање прикључења на преносни систем обновљивих извора енергије;

23. повећање укупне економске конкурентности енергетских система;

24. привлачење страних партнера и инвеститора у сигурно и дугорочно улагање у енергетски систем Србије;

25. изградња модерне приступне мреже засноване на оптичким кабловима и мултисервисним приступним чворовима;

26. изградња нових базних станица оператера мобилне телефоније;

27. развој система бежичног приступа за ретко насељена подручја;

28. спровођење процедуре заштите проглашењем ПИО Озрен Јадовник и ПИО Камена Гора;

29. јачање међународно признате сарадње у заштити природе, пре свега са Црном Гором;

30. поред номиналног, функционално умрежавање заштићених простора (EMERALD, IBA, IPA..) које је иницијална фаза за Natura 2000.;

31. унапређење комплементарне заштите природних и вредности културног и историјског наслеђа;

32. интегрисање заштите и туристичке презентације културног наслеђа са природним наслеђем планског подручја;

33. могућност за развој више видова културног туризма (сакрални објекти и средњовековни градови као културни итинерери);

34. укључивање објеката народног градитељства у туристички итинерер подручја;

35. неоптерећени простори новом изградњом тако да је могућа лака резервација простора за одређене туристичке намене;

36. развој центара у мрежи насеља и ревитализација села у складу са објективним потребама, усмеравање демографског развоја;

37. развој неаграрних делатности у центрима у мрежи насеља;

38. сарадња државних установа са приватним сектором и невладиним организацијама у циљу повећања капацитета и квалитета јавних служби, са модалитетима прилагођеним локалним специфичностима (развој система услуга уместо система установа и друго);

39. стимулисање приватног и невладиног сектора да по приступачним ценама и уз подстицајну пореску политику организују активности социјалног развоја насеља.



1. заузимање пољопривредног и шумског земљишта за непољопривредне сврхе;

2. губитак станишта биљних и животињских врста вода и њиховог непосредног окружења – посебно риба и водене и обалске флоре);

3. загађење воде и промена водног режима;

4. акумулирање наноса и пливајући нанос- акумулирани отпад природног и антропогеног порекла има различите економске и еколошке негативне утицаје;

5. повећање незапослености;

6. депопулација у руралним срединама, неразвијеност планинских села;

7. дефинисаном динамиком улагања;

8. недовољан степен координације активности у планирању и реализацији програма саобраћаја;

9. наставак даљег загађења површинских и подземних вода;

10. неефикасност коришћења енергије;

11. заостајање и успорен развој енергетских система због неповољног економског положаја;

12. опадање поузданости енергетских инфраструктурних мрежа и опреме услед старости;

13. недостатак средстава и незаинтересованост оператера за увођење услуга у ретко насељеним подручјима;

14. загађење воде (погоршање квалитета воде у току изградње, акумулирање наноса и слично;

15. недостатак финансијских средстава за активно и адекватно спровођење политике заштите природе;

16. низак ниво еколошке свести и интереса за образовањем. Неопходност јачања мотивисаности и свести за подједнаким значајем заштите сваког објекта природе;

17. недовољна одговорност органа локалне самоуправе у обављању надлежности над заштитом природних добара;

18. физичка незаштићеност културних добара (интензивно физичко пропадање и оштећење наслеђа);

19. низак ниво свести друштвене заједнице и локалне управе у погледу вредности и заштите културне баштине;

20. бесправна градња;

21. недовољно присутна знања о потребама и могућностима туристичког бизниса код домицилног становништва;

22. губитак сталног становништва већине насеља, наставак смањења густине насељености, интензивирање процеса демографског старења, одлив младих и стручних кадрова;

23. недовољно ангажовање цивилног сектора, као активног и продуктивног учесника у организацији услуга јавних служби.




 

II. Принципи, циљеви и општа концепција просторног развоја подручја посебне намене 
	

 
II.1. Принципи просторног развоја
 
Основни принципи заштите, уређења и одрживог развоја подручја Просторног плана:
– принцип одрживог развоја: Промовисати равномеран развој уз економски раст који обезбеђује смањење сиромаштва, унапређење квалитета живота, спречавање будућих загађења и очување биодиверзитета. Задовољити потребе садашњих генерација без угрожавања права будућих генерација да задовоље своје потребе. У складу са Агендом 21, са три основне компоненте – економском, социјалном и еколошком, принцип подржава одрживо коришћење природних ресурса, дугогодишње континуирано функционисање комуналних система и заштиту егзистенцијалних интереса становништва;
– принцип интеграције политике заштите животне средине и заштите природе и осталих секторских политика: Промовисати интеграцију економских, социјалних и еколошких приступа, нарочито коришћење инструмента као што је стратешка процена утицаја на животну средину политика, планова и програма. Интегрисати принципе заштите животне средине и заштите природе у просторно и урбанистичко планирање; 
	

– принцип високог степена заштите природе: Свако је дужан да при предузимању активности или вршењу делатности допринесе заштити и унапређивању природе, биолошке, геолошке и предеоне разноврсности, очувању општекорисних функција природе и природне равнотеже;
– принцип заштите изузетних природних вредности: Спроводи се углавном кроз строгу заштиту постојећег стања. Овај начин заштите обавезно прати стварање заштитних појасева посебних режима, са издвајањем зоне изградње. Природне вредности користе се под условима и на начин којима се обезбеђује очување вредности биодиверзитета, геодиверзитета, заштићених природних добара и предела;
– принцип предострожности: Свака активност мора бити планирана и спроведена на начин да проузрокује најмању могућу промену у животној средини. У случају могућих и значајних утицаја на животну средину, предузимати превентивне активности, нарочито подржати коришћење инструмента процене утицаја на животну средину;
– принципи приступачности и конкурентности: Развој саобраћајне и друге инфраструктуре, посебно мреже паневропских коридора и преноса информација, као и валоризовање свих потенцијала који ће унапредити услове за инвестирање у развој и заштиту;
– принципи сарадње и усклађивања: Кроз размену искустава и заједничке активности постижу се бољи развојни резултати, смањује изолација и олакшава умрежавање. Ово подразумева и усклађеност са међународним документима, обавезу поштoвања међународних конвенција и декларација, прилагођених локалним условима.
 

II.2. Циљеви просторног развоја
 
Општи циљеви  
 
На основу анализе, оцене стања и проблема просторног развоја планског подручја, као и досадашњих тенденција, а имајући у виду реалне и потенцијалне капацитете за одрживи просторни, односно економски, социјални и физичко-еколошки развој и заштиту овог простора, овим Просторним планом утврђују се циљеви и концепција заштите, уређења и одрживог развоја разматраног подручја. 
	

У остваривању одрживог развоја планског подручја полази се од основних циљева дефинисаних Просторним планом Републике Србије (2010–2020. године):
– заштићено и одрживо коришћено природно и културно наслеђе и предео – што чини основ идентитета регионалних целина, али и темељ будућег привредног/туристичког развоја;
– одрживо коришћење природних ресурса и заштићена и унапређена животна средина засновани на рационалном коришћењу природних ресурса, повећању енергетске ефикасности, коришћењу обновљивих извора енергије, увођењу чистијих технолошких решења, регионалном одлагању отпада, пошумљавању и уређењу предела и другим мерама;
– просторно-функционална интегрисаност у окружење – у складу са европским принципима прекограничне, интеррегионалне и трансдржавне сарадње (функционални утицаји развоја прелазе административно утврђене границе на свим нивоима);
– уравнотежен регионални развој и унапређена социјална кохезија – као резултат одрживог активирања целокупног капитала и потенцијала територијалних јединица које имају одговорност и капацитет за то; јачање такозваног „меког” капитала (институције, кадрови, стратешки планови, култура, образовање и слично);
– регионална конкурентност и приступачност – већи степен привредне конкурентности, који ће бити омогућен развојем центара на принципима одрживости, пуним активирањем територијалних потенцијала и јачањем територијалног капитала. 
	

Полазећи од наведених циљева, концепције одрживог развоја и специфичности подручја, општи циљеви заштите, уређења и одрживог развоја подручја Просторног плана су:
– резервисање простора за реализацију планираних водопривредних и хидроенергетских објеката на Лиму, уређење водних режима и заштита од поплава;
– заштита и одрживо коришћење природних и културних добара и стратешких природних ресурса, очување и заштита животне средине и предела;
– просторна и функцијска интеграција подручја са регионалним окружењем, јачањем привредних, саобраћајних и других веза;
– уравнотеженији развој подручја, усклађен са режимима и мерама заштите природних добара и ресурса, принципима и критеријумима заштите животне средине;
– заштита егзистенцијалних интереса локалног становништва (унапређење квалитета живљења и привређивања локалног становништва стимулисањем постојећих и развојем нових делатности, у првом реду туризма, укључивањем у активности и послове на заштити природе и животне средине) и локалних заједница, уз обезбеђење компензација за пресељење домаћинстава, потапање земљишта и локалне инфраструктуре, спровођење режима заштите природног наслеђа и ресурсне ренте;
– повећање саобраћајне доступности и отворености подручја, развојем мреже државних јавних путева;
– развој мреже насеља, јачањем функција и уређењем микроразвојних центара, очувањем и ревитализацијом сеоских насеља, унапређењем квалитета мреже општинских путева, водопривредне, енергетске и телекомуникационе инфраструктуре и мреже услуга и објеката јавних служби;
– успостављање ефикасног система управљања заштитом и развојем подручја.
 

Циљеви развоја по тематским областима 
	 
 
Полазећи од општих циљева и концепције заштите, уређења и одрживог развоја, утврђују се циљеви развоја по тематским областима подручја Просторног плана: 
	

1. Развој енергетике и енергетске инфраструктуре:
Основни циљ је реализација планираних хидроенергетских објеката (хидроелектране „Бродарево 1” и „Бродарево 2” са припадајућим бранама на профилу „Јунаковине” и „Лучице”), који представљају део планираног хидроенергетског система на реци Лим.
Обезбеђивање одрживог развоја енергетског сектора остварује се кроз:
– успостављање квалитетно нових услова рада, пословања и развоја првенствено у производњи (али и потрошњи) енергије, који ће подстицајно деловати на привредни развој региона, интеграцију у национално, регионално и европско тржиште енергије и глобалну заштиту животне средине кроз производњу „чисте” енергије; и
– обезбеђивање сигурности и економичности снабдевања привреде и становништва електричном енергијом употребом домаћег извора енергије.
Оперативни циљеви:  
− изградња планираних хидроенергетских објеката: хидроелектрана „Бродарево 1” снаге 26 MW са припадајућoм бранoм на профилу „Јунаковине” и „Бродарево 2” снаге 32,4 MW, са припадајућoм бранoм на профилу „Лучице” и производња електричне енергије на одрживи начин;
– коришћење хидроенергије као економски и еколошки оправданог и социјално прихватљивог извора за производњу електричне енергије; 
	

− коришћење обновљивих извора енергије, пре свега хидроенергије малих токова, тако да новоизграђени капацитети  повећају сигурност напајања и стабилност електро-енергетског система, а не угрожавају еколошку равнотежу,
− побољшање рада и поузданости постојећих и изградња нових објеката преносне и дистрибутивне електро мреже; 
	

− повећање енергетске ефикасности код потрошње енергије.
2. Развој водопривреде и водопривредне инфраструктуре:
Основни циљ је реализација планираних водопривредних објеката (акумулације које се формирају преграђивањем Лима на профилима „Јунаковине” и „Лучице”) везаних за планирани хидроенергетски систем на реци Лим (ХЕ „Бродарево 1” и „Бродарево 2”), уређење водних режима и заштита од поплава у склопу регионалног речног система за уређење, коришћење и заштиту вода Дрине са Лимом и Увцем.
Обезбеђивање одрживог развоја водопривреде остварује се кроз интегрално коришћење, уређење и заштиту водних ресурса, и опремање насеља водопривредном инфраструктуром, што је предуслов за квалитетан живот, привређивање и заштиту животне средине на подручју Просторног плана. 
	

Оперативни циљеви:
– заштита и рационално коришћење водних потенцијала слива Лима, као и свих локалних изворишта на планском подручју;
– трајно обезбеђење класа квалитета свих водотока, подземних и површинских вода на планском подручју;
– вишенаменско коришћење хидроакумулација планираних за потребе енергетике (заштита од поплава, оплемењавање малих вода, рибарство, одрживи туризам);
– очување и унапређење водених екосистема и повећање биолошке разноврсности у водотоцима и акумулацијама;
– приоритетно и максимално коришћење локалних изворишта водоснабдевања, док ће недостајуће количине воде бити обезбеђиване из регионалног система водоснабдевања;
– успостављање зона заштите код изворишта водоснабдевања, одређивање и овера резерви подземних вода за сва јавна изворишта;
– рационално коришћење воде за пиће и вишекратно коришћење воде у технолошким процесима, као и смањење специфичне потрошње у свим видовима потрошње;
– побољшање снабдевања водом свих корисника, осавремењавање водоводних система и смањење губитака;
– усаглашавање развоја система за водоснабдевање и одвођење отпадних вода;
– заштита насеља, комплекса и пољопривредних површина од спољних и унутрашњих вода;
– антиерозионо уређење сливова.
3. Заштита и одрживо коришћење природе, природних вредности и добара:
Основни циљ јесте обезбеђење ефикасног система заштите, неговања и унапређења подручја од значаја за заштиту природе (предложена природна добра), али и њиховог одрживог коришћења, кроз формирање адекватног и репрезентативног система заштићених подручја, чији су интегрални делови заштићене вредности биодиверзитета, геодиверзитета и разноврсности предела овог простора.
Развој посебних намена намеће потребу усклађивања природних ограничења и планираних функција, кроз превазилажење конфликата, дефинисањем неопходних мера заштите. 
	

Оперативни циљеви:
– спровођење поступка заштите номинованих природних добара – подручја Озрен – Јадовник и Камена Гора;
– успостављање мониторинга микроклиматских промена око акумулација и њиховог утицаја на заштићена и предвиђена за заштиту подручја и добра;
– заштита, унапређење и функционално оспособљавање посебних природних и споменичких вредности;
– јачање стабилности екосистема и побољшање њиховог стања у складу са укупним еколошким потенцијалом природног добра, а нарочито у погледу побољшања покровности, састава и квалитета шумске вегетације и побољшања квалитета пашњачких и ливадских екосистема;
– квалитативно побољшање стања биолошке разноврсности, а посебно стања популација ретких и угрожених врста, истовремено, потребно је континуирано пратити квалитет стања објеката геонаслеђа (посебно објеката чија је генеза везана за геоморфолошке и хидролошке феномене);
– очување и унапређење пејзажних и амбијенталних вредности са свим овим елементима који му дају карактер посебности;
– успостављање не само номиналних, већ функционалних еколошких коридора и мрежа на националном и међународном нивоу, као и прекограничне сарадње у функцији очувања природе;
– спречавање и елиминисање последица деградационих процеса, чије негативно дејство утиче на стање појединих елемената, пре свега природне средине, а нарочито квалитет и квантитет вода, диверзитет флоре, фауне и вегетације итд;
– несметано одвијање активности које су у функцији коришћења подручја, на начин који је у складу са његовим основним вредностима, као и у функцији њихове презентације.
4. Одрживи развој туризма:
Основни циљ је развој туризма усклађен са просторним потенцијалима, успостављеним и предложеним мерама и режимима заштите подручја, природних и створених вредности, добара и ресурса, и захтевима очувања и унапређења квалитета животне средине, уз формирање и интеграцију нове и препознатљиве туристичке понуде, засноване на туристичком коришћењу акумулација планираног хидроенергетског система и других природних и створених вредности. Туризам представља значајну развојну перспективу планског подручја, уколико се организује у склопу примарне туристичке дестинације Златар – Пештер.
Оперативни циљеви јесу:
– одрживи развој туризма у домену речног, културолошког, еколошког и других видова туризма, као и заштите и унапређења природног и културног наслеђа; 
	

– јачање постојећих и развој нових туристичких потенцијала и производа у складу са трендовима тражње, стандардима тржишта и социо-економским интересима; 
	

– интегрисање туристичке понуде планског подручја са понудом регионалног окружења и развој специфичних туристичких производа усаглашен са просторним потенцијалима, иностраном и домаћом туристичком тражњом;
– конципирање, организација, афирмација и комплетирање специфичне туристичке понуде и атрактивних програма на подручју Просторног плана, планом обухваћених и њима суседних општина, а у складу са Просторним планом Републике Србије, односно Стратегијом туризма Републике Србије;
– повећање саобраћајне доступности и међусобно повезивање туристичких простора ради обједињавања и обезбеђења целогодишње туристичке понуде;
– комплетирање јавно-комуналне и туристичке инфраструктуре у функцији развоја туризма и повећање стандарда услуга постојећих и планираних туристичких капацитета;
– иницирање и стимулисање развоја активности комплементарних туризму;
– активирање локалног становништва и његовог стамбеног фонда за развој туризма, уз брзу и ефикасну едукацију за послове туризма. 
	

5. Развој саобраћаја и саобраћајне инфраструктуре:
Основни циљ јесте обезбеђивање функционисања саобраћајних комуникација и измештање свих објеката који се потапају или из другог разлога измештају, као и саобраћајно отварање подручја и повећање доступности природних добара, руралних рејона, центара у мрежи насеља, привредних локалитета и туристичке понуде у простору, реализацијом функционалног и ефикаснијег саобраћаја и саобраћајне инфраструктуре.
Оперативни циљеви:  
– побољшање просторне организације саобраћајног и транспортног система, кроз ревитализацију и модернизацију постојећих државних и општинских путева, при чему приоритет представља измештање дела и реконструкција државног пута I реда М-21 Пријепоље – државна граница;
– обезбеђење већег степена ефикасности, рационалности и економичности у транспорту људи и добара, стварањем услова за одвијање саобраћаја са већим нивоом безбедности, већим брзинама кретања, краћим временом путовања, итд;
– резервација и заштита простора за побољшање локалних елемената саобраћајне инфраструктуре;
– обезбеђење веза општинским путевима, између подручја у залеђу десне и леве обале акумулација „Бродарево 1” и „Бродарево 2”;
– унапређење техничко-технолошких и експлоатационих карактеристика железничког саобраћаја у функцији интензивирања привредног развоја и у сегменту путничког саобраћаја у функцији побољшања јавног превоза;
– покривеност територије путном мрежом, проходном и у летњим и у зимским условима, а која омогућава коришћење свих потенцијала подручја; 
	

– планирање, пројектовање и изградња саобраћајница и објеката саобраћајне инфраструктуре који обезбеђују задовољавајући ниво услуга за сва возила, укључујући аутобусе;
– развој алтернативних, немоторних видова саобраћаја (бициклистичког и пешачког).
6. Заштита, уређење, коришћење и развој природних система и ресурса:
Основни циљ: Пуно планско и одрживо искоришћење водних ресурса, геолошких ресурса, шумског и пољопривредног земљишта, у складу са развојним могућностима и поштовањем мера заштите.
Оперативни циљеви:
– заштита природних екосистема и биодиверзитета;
– заштита геодиверзитета и објеката геонаслеђа;
– очување и рационално коришћење пољопривредног земљишта, уз поштовање хетерогених агроеколошких услова и социокултурних специфичности средине;
– заштита пољопривредног земљишта од свих видова загађења;
– стварање могућности за унапређење постојећих шума и развој шумарства и комплементарних делатности;
– стварање могућности за одрживо искоришћавање шумских плодова и лековитог биља;
– подстицање даљих детаљних геолошких и хидрогеолошких истраживања;
– заустављање деградације земљишта, успостављањем повољнијих релација измећу ратарских култура, пашњака и ливада, шума и изграђених терена, усклађивањем начина коришћења пољопривредног земљишта с нагибом терена и применом других антиерозионих мера и радова;
– подстицање коришћења енергије воде и биомасе;
– заштита вода и заштита од вода.
7. Заштита животне средине:
Основни циљ: заштита и унапређење животне средине као основа уравнотеженог развоја, коришћења и уређења планског подручја – опште унапређење квалитета (уз примену начела превенције, предострожности и одрживог развоја у будућем развоју) и заустављање даље деградације (уз санацију и ревитализацију угрожених подручја). 
	

Оперативни циљеви:
– заштита водних ресурса, уз примену њиховог интегралног управљања (коришћење, заштита вода, заштита од вода); заштита најзначајнијих постојећих и планираних изворишта водоснабдевања од потенцијалних фактора деградације; потпуна заштита подземних вода, нарочито у карстним теренима; очување квалитета површинских водотокова у складу са захтеваном класом, а посебно од негативног утицаја испуштања непречишћених комуналних отпадних вода у природне реципијенте;
– заштита и очување квалитета ваздуха, посебно у зонама интензивног саобраћаја, 
	

– заштита земљишта, од негативних последица природних (ерозија, поплаве, бујице) и антропогених фактора (примена агрохемиката у пољопривреди, ширење подручја насеља, изградња инфраструктуре за потребе туризма на очуваном шумском земљишту, неконтролисана експлоатација минералних сировина, итд);
– управљање отпадом на еколошким основама, а у складу са циљевима који су дефинисани Стратегијом управљања отпадом за период 2010 – 2019. године („Службени гласник РС”, број 29/10), (санација и рекултивација постојећих сметлишта на предметном подручју, односно питање решавање одлагања отпада у сеоским насељима);
– уравнотежено коришћење простора са становишта животне средине и заштите природних вредности подручја;
– обезбеђење примене принципа предострожности за све активности које у планском периоду могу имати повећан степен еколошког ризика;
– унапређење едукације локалног становништва и њихово укључивање у акције за очување и унапређење животне средине; 
	

– планско усмеравање просторног развоја, при чему предност дати „еколошки одрживим” технологијама применом еколошких критеријума и важећих прописа при лоцирању и отварању нових производних погона, објеката инфраструктуре, туристичких насеља и центара, и тако даље.
8. Заштита и одрживо коришћење непокретних културних добара:
Основни циљ је очување културног наслеђа као необновљивог ресурса и његово преношење будућим генерацијама. Потребно је да се културно наслеђе артикулише као развојни ресурс, заштити, уреди и користи на начин који ће допринети успостављању регионалног и локалног идентитета у складу са европским стандардима заштите. 
	

Оперативни циљеви:
– очување укупног фонда непокретног културног добра; 
	 
– успостављање интегративне заштите (заштита наслеђа у одговарајућем аутентичном окружењу);
– успостављање система управљања културним наслеђем у склопу одрживог развоја подручја; 
	

– успостављање мониторинга микроклиматских промена око акумулација и њиховог утицаја на заштићена културна добра;
– повећање доступности непокретних културних добара, побољшањем квалитета регионалне и локалне путне мреже и адекватном презентацијом и интерпретацијом добара;
– јачање свести и информисање јавности, посетилаца и локалног становништва о вредности и значају културне баштине, њеној адекватној заштити и коришћењу;
– утврђивање и уређење заштићене околине непокретних културних добара;
– заштита непокретних културних добара од свих облика неконтролисане изградње и реконструкција непримерених постојећој изграђеној структури;
– очување, унапређење и заштита предела, амбијената и пејзажа око непокретних културних добара, у оквиру комплексног уређења и презентације ових целина;
– обављање систематских археолошких истраживања, утврђивања статуса и категоризације културних добара која уживају статус предходне заштите;
– формирање и уређење етно-паркова, ради очувања објеката народног градитељства;
– формирање јединствене информационе основе о културном наслеђу ради евидентирања, целовите валоризације и категоризације непокретних културних добара;
– повезивање и интегрисање културног наслеђа Србије са културним наслеђем региона и ширег европског простора.
9. Демографски развој:
Основни циљ је задржавање локалног становништва, уз заштиту егзистенцијалних интереса и унапређење услова живота становништва које се пресељава или му се потапа земљиште (стимулисањем постојећих и развојем нових делатности, у првом реду туризма и обезбеђењем одговарајућих компензација).
Смањење популационе регресије на планском подручју (испољава се кроз укупан број становника, пораст наталитета, пад морталитета, мање пражњење руралних подручја, побољшање старосне и образовне структуре локалног становништва) ће се одразити на повећање активног и радно способног контигента и виталности становништва, односно на повећање предузетничке активности.
Оперативни циљеви:
– задржавање и запошљавање младих и радно способних становника на планском подручју;
– промена миграционих токова;
– побољшање образовне и економске структуре, у складу са потребама друштва.
– промоција постојећих природних и културних вредности у ширем националном и међународном контексту;
– увођење координисаног програма бриге о старима;
– имплементација националних стратегија и програма који се директно тичу решавања демографских проблема.
10. Развој мреже насеља, oдрживи развој и уређење села и сеоских подручја: 
	

Основни циљ je утврђивање решења за поремећаје у функционисању насеља услед реализације посебне намене, обезбеђивање вишег квалитета живљења за становништво у насељима која трпе поремећаје и утврђивање модалитета компензације локалном становништву и локалној заједници за пресељење домаћинстава, потапање земљишта и измештање локалне инфра и супраструктуре.
Очување, унапређивање и развој мреже центара и насеља на подручју Просторног плана, као и очување и обнову социјалне, еколошке и економске виталности сеоских подручја са повећањем квалитета живљења и привређивања на принципима одрживог развоја, могуће је остварити применом концепције „децентрализоване концентрације” привреде и становништва, посебно у микроразвојним центрима у мрежи насеља, која ће омогућити квалитетнији живот локалног становништва и развој функција и активности усклађених са одрживим коришћењем и заштитом природних и створених ресурса планског подручја. 
	

Оперативни циљеви:
– задржавање младог и радно способног становништва, обезбеђењем нових послова и допунских прихода у туризму и услугама, секундарним делатностима и активностима на заштити и одрживом коришћењу природних и културних добара и ресурса;
– снажнији економски и социјални развој и јачање функција микроразвојних центара;
– селективна децентрализација секундарних и терцијарних делатности из урбаних центара у окружењу у микроразвојне центре на руралном подручју, како би се обезбедила комплементарност и компатибилност урбане и руралне економије;
– селективна концентрација производних и непроизводних делатности, у складу са режимима заштите природних и културних добара и ресурса;
– подизање квалитета саобраћајне и комуналне опремљености и услуга јавних служби на руралном подручју, како би се повећала доступност, смањила изолованост, побољшао комунални и социјални стандард и квалитет живљења на селу и активирао локални територијални потенцијал;
– усклађивање мрежа објеката и услуга јавних служби са функцијама центара у мрежи насеља и размештајем корисника;
– уређење и изградња сеоских насеља и очување и унапређење традиционалног начина уређења предела и изградње објеката у складу са режимима заштите природних и културних добара и заштите предеоних целина;
– јачање територијалне кохезије кроз повећање рурално-урбане сарадње, уз интегрисање села у социјални, привредни и културни развој шире заједнице и успостављање територијалног идентитета сеоских подручја;
– очување, комплетирање, модернизација и ширење комуналних система, сервиса и служби у односу на локалне услове и потребе села; трансформација комуналних система и сервиса, са развијеним партнерством јавно-заједничко-приватно, уз повећање степена транспарентности, са јасним обавезама управе, даваоца и корисника услуге; интеграција комуналних система и јавних служби у плановима развоја села, уз пажљиву децентрализацију комуналних подсистема и успостављање институционалне одговорности и ефикасне организованости управљања развојем сеоске (техничке и друштвене) инфраструктуре.
11. Развој мреже јавних служби:
Основни циљ је побољшање квалитета живљења грађана, а нарочито побољшање квалитета и доступности услуга јавних служби, базирано на концепцији социјалних права и подједнаке доступности за све.
Оперативни циљеви:
– даљи развој и диверзификација услуга јавних служби у микроразвојним центрима, у домену здравства, социјалне заштите, образовања, културе, спорта, информисања и друго;
– уједначавање доступности јавних служби свим корисницима, повећањем квалитета услуга и физичке доступности објеката јавних служби, нарочито на руралном подручју;
– диверзификација и флексибилнија организација услуга мреже објеката јавних служби (уз сарадњу јавног, приватног и невладиног сектора), којом ће се омогућити равноправно коришћење за све категорије корисника, а нарочито за најосетљивије групе корисника;
– подстицање иновативних и интегрисаних програма образовања, здравствене и социјалне заштите, културе и физичке културе;
– остваривање обавезујућих минималних стандарда за активности из категорије услуга јавних служби на подручју Просторног плана;
– рационално коришћење и задржавање објеката и простора наменски грађених за потребе услуга јавних служби (образовање, здравство, социјална заштита, култура и спорт);
– рационализација мреже објеката основног образовања и побољшање квалитета образовног процеса, уз развој специјализованог и субвенционираног превоза за ученике основног и средњег образовања. 
	

12. Одрживи привредни развој:
Основни циљ јесте опоравак и повећање конкурентности привреде уз остваривање одрживог привредног раста у свим, а посебно у делатностима које су способне за конкурентски наступ на тржишту, које ће омогућити постизање вишег степена интегрисаности планског подручја у локалним и регионалним оквирима.
Оперативни циљеви:
– повећање запослености становништва, подржавањем динамичног привредног раста у делатностима које су способне за конкурентски наступ на тржишту, првенствено мерама које доприносе побољшавању инвестиционе климе, спровођењу политике конкурентности и јасном дефинисању власничке структуре и производње према потребама тржишта;
– економско-еколошко реструктурирање дела постојећих браунфилд локација и капацитета; 
	

– успостављање одрживе структуре привреде подршком eфикасном рeструктурирању индустријског комплекса, агро-комплекса и туризма, и модeрнизациjи капацитeта;
– подстицај ефикасном коришћењу предности, које проистичу из позиционирања планског подручја на државном путу I реда број 21;
– ефикасно коришћење сопствених потенцијала у производњи енергије;
– подстицај остваривању вишег степена развојно-функционалне повезаности на интеррегионалном и интрарегионалном нивоу, ради стварања амбијента за квалитативну афирмацију специфичности подручја (пре свега у области енергетике и туризма); 
	

– унапређење сарадње приватног и јавног сектора и јачањe институциjа општинских управа ради подршкe локалном развоју, уз успостављање партнерства свих актера.
Оперативни циљеви за развој појединачних области: 
	 
– Индустрија и МСП: опоравак, повећање секторске и територијалне конкурентности и запослености обезбеђењем повољних општих, инфраструктурних и просторних услова, као и просторна дистрибуција усклађена са потенцијалима подручја и смањењем притисака на ресурсе;
– Пољопривреда: усклађивањe начина кoришћeња пoљoприврeднoг зeмљишта с прирoдним пoгoднoстима и oграничeњима у складу са пoлитиком интeгралнoг управљања прирoдним рeсурсима која је усмeрeна на пoбoљшањe стања живoтнe срeдинe; унапрeђивање лoкалних рeсурса за прoизвoдњу квалитeтне хране и сировина за развој конкурентне прерађивачке индустрије; унапрeђeњe прoизвoдњe, пoнудe и пласмана висoкo квалитeтних лoкалних пoљoприврeднo-прeхрамбeних прoизвoда ради пoстизања тржишнe кoнкурeнтнoсти; унапрeђeње људскoг и физичкoг пoтeнциjала пoљoприврeднoг сeктoра; кoнтинуално пoбoљшавањe матeриjалних и сoциjалних услoва живљeња на сeлу, као и нeгoвањe и прoмoвисањe прирoднe хeтeрoгeнoсти, културнo-истoриjскoг идeнтитeта и других прирoдних и ствoрeних врeднoсти руралнoг прoстoра;
– Шумарство: управљање и коришћење шума и шумског земљишта на начин да се очува биодиверзитет, с тим да продуктивност и обнављање, виталност и потенцијал шума буду на нивоу који задовољава одговарајуће еколошке, економске и социјалне потребе како на локалном, тако и на националном нивоу; очување и заштита основних природних вредности, диверзитета предела, станишта, присутних врста и шумских екосистема; уређење предела; производња техничког дрвета одговарајућег квалитета; производња семена основних врста дрвећа; заштита земљишта од водне ерозије; контролисано коришћење укупног потенцијала шума за рекреацију и туризам. 
	

13.Развој телекомуникација:
Основни циљ јесте обезбеђивање функционисања телекомуникационе инфраструктуре на мрежи која трпи поремећаје услед реализације посебне намене, уз просторно и функционално ширење телекомуникационих мрежа и услуга, јер представљају компаративну предност у већ опремљеном и активираном простору.
Оперативни циљеви:
– изградња мреже дигиталних телефонских централа, односно савремених система развоја ТТ мреже;
– развој телематских понуда;
– развијање и ширење мреже оптичких каблова;
– изградња нових базних станица мобилне телефоније;
– трансформација и модернизација постојећих и развој нових ПТТ (Пошта, Телеграф и Телефон) јединица.
 

II.3. Општа концепција просторног развоја посебне намене
 
Основне концепцијске поставке и опредељења просторног развоја посебне намене у обухвату Просторног плана јесу: 
	

1. Резервисање простора за реализацију акумулација и хидроелектрана Бродарево 1” и „Бродарево 2”, у склопу Регионалног речног система за уређење, коришћење и заштиту вода „Дрина са Лимом и Увцем”. Водопривредна и хидроенергетска намена планираних хидроелектрана „Бродарево 1” и „Бродарево 2” и акумулација у саставу ових система представља кључну посебну намену, која опредељује концепцију и планска решења заштите, коришћења и уређења простора и има највећи утицај на подручје у обухвату Просторног плана.
2. Заштита посебне намене: Територијално уређење подручја Просторног плана опредељују посебне намене од националног и регионалног значаја, утврђене планским и стратешким документима на националном нивоу. Просторним планом дају се оријентационе границе обухвата зона са различитим режимима заштите и коришћења простора за:
– заштићена и за заштиту предвиђена природна добра од националног и међународног значаја – предели изузетних одлика (ПИО) „Озрен – Јадовник” и „Камена Гора” , и друга подручја предвиђена за заштиту природних вредности и укључивање у мрежу европских подручја значајних са становишта примене Бернске конвенције (EMERALD) и еколошки значајних подручја (NATURA 2000), као и значајних подручја за заштиту птица (IBA), биљака (IPA) и лептира (PBA); 
	

– коридор државног пута I реда број 21 – обезбеђује квалитетну саобраћајну повезаност Западне и Централне Србије са Црном Гором, и представља предуслов за остваривање функционалних веза са окружењем и привредну сарадњу. Планирано је измештање дела трасе овог пута, у циљу у циљу формирања акумулационог простора хидроелектрана „Бродарево 1” и „Бродарево 2”;
– коридор магистралне међународне железничке пруге број 1 (постојећи), која представља основну везу коридора X и VII (Дунав) са Јадранским морем. Планирана је модернизација пруге за интермодални транспорт, а изградња другог колосека евентуално у постпланском хоризонту;
– простор посебне намене – погранични појас уз граничну линију са Црном Гором, који се дефинише према Закону о заштити државне границе, и који се третира као простор са посебним режимом коришћења, уређења и изградње.
У случају преклапања зона заштите и резервисања простора установљених за посебне намене по различитим основама, примењује се строжи режим заштите и коришћења простора. 
	

3. Одрживо коришћење потенцијалног туристичког подручја, као посебне намене:
– туристичко подручје у потезу Лима и на обронцима Озрена и Јадовника, као део подручја примарне туристичке дестинације „Златар – Пештер”, са потенцијалима за успостављање целогодишње туристичке понуде интегрисане са туристичким просторима у непосредном окружењу подручја Просторног плана; 
	

4. Заштита, уређење и одрживи развој осталих специфичности планског подручја:
– зона потапања – простор вишенаменских акумулација, које ће настати планираним преграђивањем Лима на профилу „Јунаковине” (ХЕ „Бродарево 1” – узводно) и Лучице (ХЕ „Бродарево 2” – низводно), према усвојеној коти плављења;
– зона заштите од поплава и ерозије – појас приобалног земљишта брањеног/небрањеног подручја уз реку Лим и будуће акумулације, који се дефинише према Закону о водама и који се третира као простор са посебним режимом коришћења, уређења и изградње;
– „Лимски коридор” – потез/зонa обједињене заштите планираних енергетских система на Лиму (акумулације на Лиму и хидроелектране са припадајућом браном и објектима) и мреже коридора магистралне инфраструктуре (државни пут I реда број 21 са припадајућим путним објектима и прикључцима, магистрална железничка пруга број један са прикључцима и друго, као и заштитни појаси и површине које је неопходно штитити од негативног утицаја коридора, али и површине за лоцирање објеката у функцији коридора – гранични прелаз, туризам, услуге и друго);
– планинско подручје – планински предели обухватају преко 80% површина. Вегетацијски покривач овог простора одликује се изразитом шумовитошћу која на свим секторима знатно премашује просечне вредности под шумама за Србију. Потенцијал вегетације пашњака је усмерен и искоришћен ка развоју сточарства и екстензивном и традиционалном начину пољопривредне производње. Због одличних природних потенцијала за развој ловства (очувани шумски комплекси), на овом простору се налазе ловишта дуге традиције. Последица очуваног квалитета животне средине на овом простору (на коме су изворишни сектори и горњи токови река) су бактериолошки и хемијски незагађени водотокови;
– истражна поља минералних сировина – регистрована су лежишта геолошког грађевинског материјала (локалитети „Стругови” и „Грачаница”), док се извођење геолошких истраживања полиметаличне минерализације (олово – цинк – бакар и пратећи метали) врши на истражном пољу број 1748 „Велика Жупа”;
– непокретна културна добра и добра која уживају претходну заштиту – сакрално, профано, урбано градитељско наслеђе и народно градитељство у насељеним местима, као и археолошка налазишта, са посебним акцентом на заштиту, одржање и уређење групације културног споменичког наслеђа дуж тока Лима, у обухвату плана.
Остале опште концепцијске поставке и опредељења заштите, уређења и одрживог развоја подручја Просторног плана јесу: 
	

1. Заштита природних вредности и добара оствариваће се формирањем мреже заштићених и еколошки значајних подручја од националног и међународног значаја, очувањем заштићених и строго заштићених врста дивље флоре и фауне, феномена био и геонаслеђа и кључних обележја предела, уз обезбеђење институционално-организационе подршке и умрежавања свих релевантних актера заштите природе. Приоритет је остваривање заштите, презентације и одрживог коришћења заштићених природних добара и вредности које омогућавају развој локалних заједница, одмор и рекреацију у природи и едукацију становништва. Eфикасност заштите обезбедиће се укључивањем локалног становништва у активности и послове на заштити, уређењу и презентацији природних добара и ресурса, и компензационим програмима за губитке узроковане ограничењима режима заштите и коришћења природних добара и ресурса;
2. Веће отварање и интегрисаност подручја Просторног плана са окружењем оствариће се побољшањем саобраћајне приступачности, у првом реду изградњом, ревитализацијом и реконструкцијом локалне мреже путева, која омогућава приступ и повезивање заштићених, туристичких и руралних подручја са државним путем I реда број 21 и центрима у мрежи насеља; 
	

3. Постизање боље конституције система микроразвојних центара, што подразумева стимулисање привредних и услужних делатности различитим мерама бржег развоја секундарног општинског центра, центара заједнице насеља и независног сеоског центра на руралном подручју, то јест њихово боље опремање саобраћајном и техничком инфраструктуром и бржи развој супраструктуре;
4. Привредни развој подручја оствариваће се подржавањем динамичног привредног раста у делатностима које су способне за конкурентски наступ на домаћем и страном тржишту (енергетика, прерада дрвета и израда производа од дрвета, текстилна индустрија, експлоатација грађевинског камена, агроиндустрија и друго), првенствено мерама које доприносе побољшавању инвестиционе климе, спровођењу политике конкурентности и производње према потребама тржишта.
Подстицање развоја ефикасне, конкурентне и одрживе пољопривреде омогућиће побољшање квалитета живљења сеоског становништва и остваривање заштите и одрживог коришћења пољопривредног земљишта. Приоритет је развој пољопривредних производа посебних одлика квалитета до нивоа препознатљивог географског имена порекла (такозваног бренда) и јачање веза пољопривреде и комплементарних делатности (туризам, угостељство и слично).
Значајно је подизање квалитета сектора услуга (туризма, трговине, транспорта, дистрибуција робе, нефинансијских услуга и друго). Туризам у перспективи треба да буде много значајнија привредна грана, него до сада. Оствариваће се усклађено са захтевима очувања природних добара и вредности и уз уважавање интереса локалних заједница. Неопходно је интегрисање туристичке понуде подручја с понудом регионалног окружења (западна Србија);
5. Развој инфраструктуре (водопривредне и енергетске инфраструктуре и телекомуникација) имаће посебног значаја не само за подизање стандарда становништва, већ и за привредни развој подручја, развој мреже насеља и дисперзију привредних и туристичких капацитета на руралном подручју;
6. Очување постојећег квалитета животне средине, уз ограничавање и елиминисање могућих негативних утицаја. Приоритет имају активности на заштити квалитета вода, земљишта и ваздуха, управљању отпадом, примени обновљивих извора енергије, очувању биодиверзитета и предела. Неопходно је обезбедити пречишћавање отпадних вода највећих концентрисаних извора загађења водотока Лима и затварање, санацију и ремедијацију неконтролисаних депонија и сметлишта у приобаљу Лима. Значајно је остваривање руралне санитације и обезбеђење контроле коришћења простора зона санитарне заштите изворишта локалних система водоснабдевања;
7. Интегрално управљање одрживим развојем подручја, подразумева функцијско повезивање и јачање капацитета општина око питања заштите природних добара и ресурса. Очекује се да ће подстицајну улогу имати увођење ресурсне ренте и остваривање добити за локалне заједнице по основу коришћења природних вредности и ресурса. То ће захтевати преиспитивање начина управљања, односно одговорности локалне самоуправе и институција за остварење већег степена развијености јединица локалне самоуправе и њихово регионално повезивање. Неопходна је и подршка републичког нивоа управљања програмима заштите и одрживог коришћења природних вредности и ресурса од националног и међународног значаја, програмима уравнотеженијег регионалног развоја и интегралног руралног развоја. 
	

 

II.4. Регионални аспект развоја подручја посебне намене
 
Основно опредељење Просторног плана је постизање већег степена функционалне интегрисаности планског подручја, пре свега са општинама у оквиру функционалног урбаног подручја и суседним пограничним општинама и регијама у Црној Гори, што захтева припрему и реализацију трансграничних програма (нарочито у области енергетике, инфраструктуре, екологије, туризма и друго). Интеграцији погодују саобраћајно-географски положај и планирани развој енергетских и инфраструктурних система, што ће се одразити и на подручје посебне намене. 
	

Функционалне везе унутар планског подручја
Упоришта равномернијег субрегионалног развоја су: 
	 
– уважавање реалних фактора развоја уз предузимање подстицајних мера од стране државних и других фондова за изградњу и развој посебне намене у функцији развоја заједница, изградње локалне и регионалне инфраструктуре и уређења простора за развој профитабилних привредних погона, и 
	

– економско оживљавање пограничних подручја кроз трансграничну сарадњу.
Један од предуслова је побољшање саобраћајне приступачности и инфраструктурне опремљености планског подручја.
Планираном мрежом државних и општинских путева остварен је континуитет у кретању унутар планског подручја, као и континуитет у транзитним везама међу регионима. Изградња хидроелектрана „Бродарево 1” и „Бродарево 2” на реци Лим, условила би измену трасе државног пута I реда број 21 што би се пребродило изградњом два тунела у зони акумулација. Измештање трасе предметног државног пута разрађено је Претходном студијом оправданости са Генералним пројектом за изградњу ХЕ „Бродарево 1” и ХЕ „Бродарево 2”, где су приказана варијантна решења измештања трасе предметног пута („Енергопројект – Хидроинжењеринг”, Београд, 2010. година). 
	

Са становишта циљева унутрашње интеграције, важно је побољшање мреже општинских путева ка недовољно активираним деловима подручја, посебно брдско-планинским подручјима и повезивање те мреже са коридорима планираних и постојећих државних путева.
За постизање веће територијалне кохезије и одрживости подручја Просторног плана неопходно је јачање комплементарних функција Пријепоља и Сјенице. 
	

Интеррегионалне везе и трансгранична сарадња:
Један од међународних видова сарадње планског подручја одвија се преко Програма транснационалне сарадње за Југоисточну Европу, за период 2007 – 2013. године, финансијски подржан Инструментом за претприступну помоћ (IPA – Instrument for Pre/accession Assistance). У оквиру тог програма постоје различити пројекти. Један од њих је Европско партнерство са општинама јужне и југозападне Србије које помаже друштвено-економски развој 25 наших општина, међу којима су и општине Пријепоље и Сјеница, којима припада подручје Просторног плана.
За планско подручје од приоритетног значаја биће јачање функционалних веза у постојећим и планираним развојним појасевима националног и трансграничног значаја и субрегионалних веза на релацијама: Краљево – Чачак – Ужице – Пријепоље – Бродарево – Црна Гора; Краљево – Нови Пазар – Сјеница – Пријепоље – Црна Гора; Пријепоље – Прибој – Бајина Башта – Зворник – Лозница (са везама ка БиХ) – Ваљево – Косјерић – Пожега – Ариље – Ивањица – Сјеница. Инфраструктурне везе са Црном Гором и БиХ остварују се преко реке Лим и друмских веза, као и других система (електроенергетских, телекомуникационих и друго).
Специфичност планског подручја у трансграничном контексту огледа се у следећем: 
	

– пролазак реке Лим са значајним хидроенергетским потенцијалом;
– могућностима за сарадњу на заштити природних вредности и културних добра, који представљају јединствене физичко-географске системе раздвојене државним границама, са различитим третманима заштите и одрживог коришћења природних ресурса;
– могућностима за интензивнију привредну и културну сарадњу општина са подручја (Пријепоља и Сјенице) и суседних општина у Црној Гори. 
	

Циљ овог програма, помогнутог IPA инструментом, је да подржи и унапреди социо-економску и културну сарадњу између Србије и Црне Горе, као и да пружи помоћ становништву са обе стране граница у решавању заједничких проблема (на пример унапређивање привредне сарадње, саобраћајно повезивање, развој туризма и слично). Приоритет програма је друштвена и економска кохезија кроз заједничке активности на побољшању физичке, пословне, социјалне и институционалне инфраструктуре и капацитета. 
	

Интеррегионална функционална сарадња, то јест сарадња општина у планском подручју са окрузима Србије или њиховим јединицама локалне самоуправе, одвијаће се поменутим развојним појасевима, преко реке Лим и друмских, енергетских и телекомуникационих система. Посебне активности на интеррегионалној сарадњи одвија се преко Програма европског партнерства са општинама Србије, UNOPS. 
	

Најинтензивнији вид интрарегионалне сарадње, то јест функцијских веза које се одвијају између јединица локалне самоуправе на планском подручју, је у јавном сектору – област администрације и урбаних сервиса (здравство, школство, постојање комплементарних сервиса, активирање заједничких туристичких веза, заједничке акције на успостављању мониторинга и праћење стања животне средине). Заштита природних добара треба, такође, да буде предмет сарадње локалних самоуправа. 
	

Проблеми у процесу интеррегионалних и интрарегионалних функционалних веза и трансграничне сарадње на планском подручју: 
	

– неадекватно законодавство са скромним могућностима регионалне и локалне администрације;
– недостатак координације између регионалних и локалних институција у процесу интрарегионалне, а посебно интеррегионалне сарадње, како кад је у питању привредна сарадња, тако и сарадња у области инфраструктурних система и заштите животне средине.
Значајан потенцијал у трансграничним интеграционим функционалним процесима планског подручја је повољан саобраћајно-географски положај (коридори државних путева, река Лим, погранично подручје).
 

III. Основна планска решења и пропозиције 
	 
 
III.1. Одрживи развој посебних намена подручја
 
Кључну посебну намену, која опредељује концепцију и планска решења заштите, коришћења и уређења простора и има највећи утицај на подручје у обухвату Просторног плана, представља водопривредна и хидроенергетска намена планираних хидроелектрана „Бродарево 1” и „Бродарево 2” и акумулација у саставу ових система, односно резервисање простора за реализацију акумулација и хидроелектрана „Бродарево 1” и „Бродарево 2”, у склопу Регионалног речног система за уређење. коришћење и заштиту вода „Дрина са Лимом и Увцем”.
У оквиру границе обухвата Просторног плана, у сливу реке Лим предвиђена је изградња две хидроелектране: ХЕ „Бродарево 1” (профил „Јунаковине”) и ХЕ „Бродарево 2” (профил „Лучице”). Основни технички подаци поменутих хидроелектрана приказани су у следећој табели:
 
Табела 20. Основни технички подаци „ХЕ Бродарево 1” и „ХЕ Бродарево 2”
 





Важнији технички показатељи брана, хидроелектрана и акумулација 
				



Бродарево 1 – Јунаковине



Бродарево 2 – 
				


Лучице







БРАНА











Тип бране



Бетонска гравитациона (са преливним блоком са евакуационим органима у експлоатацији и блоком са захватном грађевином и машинском зградом)





Максимална висина бране [m]



38,80



45,95





Дужина бране [m]



103,20



243,70





Кота круне бране [m.н.в.]



521,00



490,40





Ширина бране у круни [m]



9,35



8,00





АКУМУЛАЦИЈА











Кота нормалног успора [m.н.в.]



519,00



488,00





Кота доње воде [m.н.в.]



498,21



462,07





Кота минималног радног нивоа [m.н.в.]



517



478





Кота дна акумулације [m.н.в.]



497,60



459,78





Кота разграничења јавне и остале намене [m.н.в.]



521,00



490,40





Дужина акумулације [km]



око 8,3



око 10,5





Површина акумулације за КНУ [ha]



51,60



103,61





Запремина акумулације [106·m³]



3,987



10,358





Запремина мртвог простора [106·m³]



2,969



3,150





Корисна запремина акумулације [106·m³]



1,018



7,208





ХИДРОЕЛЕКТРАНА











Машинска зграда



Прибранско постројење





Врој, тип турбина



3 (2 велике и 1 мала) све типа каплан



3 (2 велике и 1 мала) све типа каплан





Инсталисани проток [m³/s]



150 (2x60 + 30)



150 (2x60 + 30)





Бруто напор (пад) [m]



20,84



26,15





Процењени хидраулични губици [m]



0,5



0,5





Мин.одрживи проток (биолошки мин.) [m³/s]



10,3



10,3





Инсталисана снага [МW]



26



32,4





Просечна годишња производња [GWh/god]



102,33



130,51




 
Извор: Претходна студија оправданости са Генералним пројектом за изградњу ХЕ „Бродарево 1” и ХЕ „Бродарево 2”, „Енергопројект – Хидроинжењеринг”, Београд, 2010. која је добила позитиван извештај Ревизионе комисије надлежног министарства решењем 350-01-01169/2010-07 од 27. мај 2011. године
 

Хидроелектрана „Бродарево 1” – профил „Јунаковине”
 

1. Положај и обухват бране
 
Положај ХИДРОЕЛЕКТРАНЕ „БРОДАРЕВО 1” и преградног профила „ЈУНАКОВИНЕ” је одређен оптимизацијом хидроенергетског коришћења разматраног обухвата реке Лим, дефинисаног Енергетском дозволом и ПРЕТХОДНОМ СТУДИЈОМ ОПРАВДАНОСТИ СА ГЕНЕРАЛНИМ ПРОЈЕКТОМ ЗА ИЗГРАДЊУ ХЕ „БРОДАРЕВО 1” И ХЕ „БРОДАРЕВО 2”, који обухвата потез од границе са Републиком Црном Гором (најузводнији профил) до места Лучице (најнизводнији профил).
Преградни профил „ЈУНАКОВИНЕ” налази се на координатама Х=7 399 058.347; Y=4 787 123.316 и на удаљености од око 2 km узводно од Бродарева. Заузима делове кп. број 584/1, 1042 КО Гробнице и делове кп. број 421, 403/1, 1357/2 и 1365 КО Бродарево.
 

2. Техничке карактеристике бране
 
Све техничке карактеристике које се односе на ХЕ „БРОДАРЕВО 1” преузете су из „Претходне студије оправданости са генералним пројектом за изградњу ХЕ „Бродарево 1” и ХЕ „Бродарево 2”, које је израдио „Енергопројект-Хидроинжењеринг” Београд, као и из достављених података од стране инвеститора и пројектаната.
ХЕ „БРОДАРЕВО 1” је гравитациона бетонска брана у чијем саставу је предвиђен преливни блок са евакуационим органима у експлоатацији и блок са захватном грађевином и машинском зградом.
Објекти који улазе у састав ХЕ „Бродарево 1” су : 
	 
– брана којом се формира акумулација;
– евакуациони органи у току градње;
– евакуациони органи током експлоатације;
– машински део;
– рибља преводница;  
– стални приступни путеви.
Укупна висина бране је 38,80 m. Круна бране је на коти 521,00 m.н.в., а ширина у круни је 9,35 m. Брана се састоји од преливног и непреливног дела, у круни укупне дужине 103,20 m. Непреливни део на левој обали је укупне дужине 56,00 m а на десној обали дужине 8,80 m. Између њих је смештен преливни део бране укупне дужине 38,40 m. 
	

Кроз брану је предвиђена инјекционо-дренажна галерија димензија попречног пресека 3,00 x 3,50 m из које је предвиђено извођење инјекционе завесе и обезбеђивање вододрживости преградног профила. На круни бране за потребе извођења инјекционе завесе у боковима преградног профила предвиђено је извођење две галерије, у левом боку дужине 40,00 m и у десном боку дужине 20,00 m. 
	

Евакуација воде у току градње реализује се изградњом опточног канала, који је предвиђен за скретање речног тока и узводним и низводним загатом који штите темељну јаму целог објекта. Опточни канал је трапезног попречног пресека. Након изградње бране, опточни канал се затвара насипом на узводном делу. 
	

За евакуацију воде у току експлоатације предвиђена су четири потопљена преливна поља контролисана сегметним уставама и слапиште за умирење енергије.
Преливна поља су ширине 6,50 m и висине 7,20 m. Укупна ширина преливног бетонског блока у оквиру тела бетонске гравитационе бране је 38,40 m. Између преливних поља су стубови ширине 3,30m. Кота прага прелива је 502,00 m.н.в. Веза преливног дела бране са слапиштем остварује се кружном прелазницом.
Слапиште је димензионисано на хиљадугодишњу велику воду као и прелив. Дужина слапишта је 55,00 m а ширина 35,90 m. Кота дна слапишта је 491,60 m.н.в. Крилни зидови прелива су на коти 512,00 m.н.в. С обзиром да се ради о скраћеном типу слапишта (у односу на класично) у узводном и средишњем делу слапишта су предвиђени зуби који служе да разбијају преливни млаз. Висина зуба је 4,15 m.
Хидроелектрана, заједно са преливним и непреливним деловима, чини тело бране. Хидроелектрана има три агрегата, два инсталисаног протицаја 60 m³/s и један од 30 m³/s који служи за хидроенергетско искоришћење минималног одрживог протока од 10,3 m³/s. Укупан инсталисани протицај хидроелектране је 
	150 m³/s. Сви агрегати имају турбине типа Каплан. Оса радног кола турбина је постављена на коти 493,70 m.н.в.
Машинска зграда има четири нивоа. Најнижи ниво се налази на коти 494,90 m.н.в.. и на њему је омогућен улаз у турбинску спиралу и лоцирана је дренажна црпна станица. Изнад њега је турбински ниво на коти 497,30 m.н.в. на ком је предвиђен излаз на поклопац турбине. Наредни ниво је генераторски на коти 500,85 m.н.в.. На коти 504,70 m.н.в. је предвиђена командна соба за управљање хидроелектраном и остале помоћне просторије. У анексу машинске зграде на коти 510,00 m.н.в. је предвиђен монтажни простор димензија 15,80 m x 13,00 m. Простор је предвиђен за потребе монтаже опреме у време градње, текућег одржавања и ремонта агрегата. За потребе унутрашњег транспорта опреме је предвиђен мостни кран унутар машинске зграде.
Уз десни гравитациони блок бране предвиђена је изградња рибље преводнице којом би се омогућила миграција риба у време мреста. Ширина рибље преводнице је 2,80 m.
Предвиђени су приступни путеви објектима на брани и то монтажном простору машинске зграде и круни бране. Приступни путеви се укључују на постојећи профил државног пута I реда број 21 (Пријепоље – Бијело Поље), за који је на овом потезу предвиђено измештање. 
	

 

3. Положај и обухват акумулације
 
Профил ХЕ „Бродарево 1” – „Јунаковине” налази се 2,0 km узводно од насеља Бродарево, поред самог постојећег државног пута I реда број 21 (Пријепоље – Бијело Поље). 
	

Узводно од бетонске гравитационе бране формира се акумулационо језеро „Бродарево 1 – Јунаковине”. Оно је у изразито кањонском делу Лима, низводно од државне границе Републике Србије и Црне Горе на реци Лим, не нарушавајући интегритет зоне безбедности државне границе.
Обухвата простор следећих катастарских општина: 
	 
– у Општини Сјеница: КО Захумско и КО Крајиновићи;
– у Општини Пријепоље: КО Баре, КО Гостун, КО Милаковићи, КО Заступ, КО Бродарево у површини око 52,70 ha.
 

4. Техничке карактеристике акумулације
 
Све техничке карактеристике које се односе на акумулацију „Бродарево 1” преузете су из „Предходне студије оправданости са генералним пројектом за изградњу ХЕ „Бродарево 1” и ХЕ „Бродарево 2”, које је израдио „Енергопројект-Хидроинжењеринг” Београд, као и из достављених података од стране инвеститора и пројектаната.
Подизањем бране на профилу „Јунаковине” формира се акумулација са котом нормалног успора 519,00 m.н.в. Укупна дужина је 8,30 km, а запремина акумулације је 3,99 hm³, са површином акумулације од 51,60 ha на коти нормалног успора. Кота дна акумулације је 497,60 m.н.в. а максимална висина бране је 38,80 m. Кота минималног радног нивоа је 517,00 m.н.в., а до коте нормалног успора се обезбеђује корисна запремина од 1,02 hm³. Регулациона линија акумулације је на коти 521,00 m.н.в.
Изградња бране и формирање акумулације доводе до потапања дела државног пута I реда број 21 (Пријепоље – Бијело Поље) и његово измештање у дужини од око 2,93 km, кao и ушћа трију река:
– Врбничке реке – десна притока;
– Гостунске реке (Пријесничке реке) – лева притока; 
	 
– реке Дубочице – десна притока.
Издизањем коте нормалног успора акумулације „Јунаковине” долази до незнатног издизања нивоа воде у граничном профилу, у односу на ниво воде у природним условима течења. Због изразито кањонског профила реке Лим, није могуће коришћење обала акумулационог језера за комплементарне функције.
У зони потапања акумулације „Јунаковине” нема евидентираних стамбених, грађевинских и других објеката те не постоји потреба за исељавањем становништва. 
	

За потребе реализације акумулације „Јунаковине”, на подручју зоне потапања потребно је спровести трајну промену намене земљишта ради привођење јавној намени на 24,37 ha земљишта.
 

Хидроелектрана „Бродарево 2” – профил „Лучице”
 
1. Положај и обухват бране
 
Положај хидроелектране „Бродарево 2” и преградног профила „Лучице” је одређен оптимизацијом хидроенергетског коришћења разматраног обухвата реке Лим, дефинисаног Енергетском дозволом и претходном Студијом оправданости са Генералним пројектом за изградњу ХЕ „Бродарево 1” и ХЕ „Бродарево 2”, који обухвата потез од границе са Републиком Црном Гором (најузводнији профил) до места Лучице (најнизводнији профил).
Положај хидроелектране „Бродарево 2” и преградног профила „Лучице” дефинисан је узводно у односу на преградни профил „Јунаковина”, то јест на око 10 km узводно у односу на Пријепоље. Преградни профил „Лучице” налази се на координатама Х=7 394 840.30; Y=4 796 591.62. Заузима делове кп. број 1629, 1630, 1633/2,1633/1, 1634, 1636/1, 1637, 1638, 1639, 1640, 1641 и 2043 КО Дивци и делове кп. број 183/1, 439, 444 КО Грачаница.
 

2. Техничке карактеристике бране
 
Све техничке карактеристике које се односе на ХЕ „Бродарево 2” преузете су из „Претходне студије оправданости са Генералним пројектом за изградњу ХЕ „Бродарево 1” и ХЕ „Бродарево 2”, које је израдио „Енергопројект-Хидроинжењеринг” Београд, као и из достављених података од стране инвеститора и пројектаната.
Објекти који улазе у састав ХЕ „Бродарево 2” су: 
	 
– брана којом се формира акумулација;
– евакуациони органи у току градње;
– евакуациони органи током експлоатације;
– машински део;
– рибља преводница;  
– стални приступни путеви.
Предвиђена је изградња гравитационе бетонске бране. Круна бране је на коти 490,40 m.н.в., а ширина у круни је 8,00 m. Брана се састоји од преливног и непреливног дела у круни укупне дужине 243,7 m. Непреливни део на левој обали и на десној обали раздваја преливни део бране који је дужине 38,80 m. Кроз брану је предвиђена посебно инјекциона, а посебно дренажна галерија. Mаксимална висина бране је 45,95 m.
Критеријум за димензионисање евакуационих органа у току градње је протицај велике воде повратног периода пет година, са интервалом поверења 95%, Q20%=645 m³/s.
Евакуација воде у току градње реализује се изградњом опточног каналa, који је предвиђен за скретање речног тока, као и фазном изградњом узводног и низводног загата. У првој фази, речни ток се скреће опточним каналом, а загати (узводни и низводни) штите темељну јаму за изградњу левог непреливног дела бране, преливни део бране и део бране са машинском зградом. У другој фази речни ток се враћа у природно корито и пропушта се на брани кроз два отвора предвиђена за потопљене преливе, а опточни канал се затвара и гради се десни непреливни део бране. Канал је трапезног попречног пресека. Након изградње прве фазе, опточни канал се затвара насипом на узводном делу и руше се узводни и низводни загат а вода се евакуише кроз потопљене преливе. Потом се прелази на реализацију друге фазе којом се гради десни гравитациони део бране. 
	

За евакуацију воде у току експлоатације предвиђена су четири преливна поља контролисана сегметним уставама и слапиште за умирење енергије. Сви објекти су димензионисани на хиљадугодишњу велику воду, интервала поверења 95%, Q0.1%= 2.290 m³/s.
Од четири преливна поља, два су површинска и два потопљена прелива, сви исте ширине од 7,20 m. Укупна ширина преливног бетонског блока у оквиру тела бетонске гравитационе бране је 38,80 m. Између преливних поља су стубови ширине 2,00 m. 
	

Слапиште је димензионисано на хиљадугодишњу велику воду као и прелив. Усвојено је слапиште УСБР тип III. Дужина слапишта је 44,50 m а ширина 34,80 m. Кота дна слапишта је 450,00 m.н.в.. Крилни зидови прелива су на коти 471,00 m.н.в. С обзиром да се ради о скраћеном типу слапишта (у односу на класично) у узводном и средишњем делу слапишта су предвиђени зуби који служе да разбијају преливни млаз. Висина зуба је 4,30 m. 
	

Хидроелектрана, заједно са преливним и непреливним деловима, чини тело бране. Хидроелектрана има три агрегата, два инсталисаног протицаја 60 m³/s и један од 30 m³/s који служи за хидроенергетско искоришћење минималног одрживог протока од 10,3 m³/s. Укупан инсталисани протицај хидроелектране је 
	150 m³/s. Сви агрегати имају турбине типа Каплан.  
Машинска зграда има четири нивоа. Најнижи ниво омогућава улаз у турбинску спиралу. Изнад њега је турбински ниво на ком је предвиђен излаз на поклопац турбине. Наредни ниво је генераторски. На највишем нивоу је предвиђена командна соба за управљање хидроелектраном и остале помоћне просторије. У анексу машинске зграде је предвиђен монтажни простор за потребе монтаже опреме у време градње, текућег одржавања и ремонта агрегата. За потребе унутрашњег транспорта опреме је предвиђен мостни кран унутар машинске зграде. 
	

На низводном платоу је предвиђено постављање два трансформатора (један радни за ХЕ „Лучице” и један резервни за обе хидроелектране)
Разводно постројења је на десној обали реке.
Уз гравитациони блок бране предвиђена је изградња рибље преводнице којом би се омогућила миграција риба у време мреста
Предвиђен је стални приступни пут круни бране на левој обали на коти 490,40 m.н.в. којим се прелази на другу обалу. Са десне обале се прилази разводном постројењу и монтажном простору машинске зграде. Стални приступни пут се укључује на постојећи профил државног пута I реда број 21 (Пријепоље – Бијело Поље), за који је на овом потезу предвиђено измештање.
 

3. Положај и обухват акумулације
 
Профил ХЕ „Бродарево 2” на профилу „Лучице” налази се десетак километара узводно од града Пријепоља, поред самог постојећег државног пута I реда број 21 (Пријепоље – Бијело Поље), преко кога се остварује веза са свим другим путевима у региону. У непосредној близини десне обале акумулације пролази железничка пруга Београд – Бар. 
	

Узводно од бетонске гравитационе бране формира се акумулационо језеро „Бродарево 2 – Лучице”. Погодност на профилу „Лучице” представљају благе косине обала и лак приступ брани и акумулацији, уз остварен услов природног режима течења реке Лим у зони насеља Бродарево.
Акумулација Лучице обухвата простор следећих катастарских општина у општини Пријепоље: КО Бродарево, КО Завинограђе, КО Гробнице, КО Поткрш, КО Доњи Страњани, КО Крушево, КО Дивци, КО Грачаница, у површини 127,72 ha.
 

4. Техничке карактеристике акумулације
 
Све техничке карактеристике које се односе на акумулацију „Бродарево 2” преузете су из „Предходне студије оправданости са генералним пројектом за изградњу ХЕ „Бродарево 1” и ХЕ „Бродарево 2”, које је израдио „Енергопројект-Хидроинжењеринг” Београд, као и из достављених података од стране инвеститора и пројектаната.
Подизањем бране на профилу „Лучице” формира се акумулација са котом нормалног успора 488,00 m.н.в. Укупна дужина акумулације је око 10,50 km, а запремина 10.358 hm³, са површином акумулације од 103.61 ha на коти нормалног успора. Кота дна акумулације је 459,78 m.н.в. а максимална висина бране је 45,95 m. Кота минималног радног нивоа је 478,00 m.н.в., а до коте нормалног успора се обезбеђује корисна запремина од 7.208 hm³. Регулациона линија акумулације је на коти 490,40 m.н.в.
На подручју зоне потапања акумулације „Лучице” регистровано је:
– четири домаћинства;
– 14 објеката (два привредна објекта – кланица и фарма кока носиља, а остали су стамбени и помоћни објекти); 
	

– гробље са 27 гробних места;
Укупна површина грађевинских објеката је 2.120 m². 
	 
За потребе реализације акумулације Лучице, на подручју зоне потапања потребно је:
– извршити расељавање и/или обезбеђење накнаде/замене материјалних добара;
– спровести рушење стамбених, привредних и помоћних објеката;
– формирати ново гробље по прописима за ову намену и капацитетом за минимум 20 година и извршити расељавање постојећег гробља на нову локацију;
– спровести трајну промену намене земљишта ради привођења јавној намени на 71,19 ha земљишта;
За усвојена техничка решења енергетских објеката ХЕ „Бродарево 1” и ХЕ „Бродарево 2” установљене су карактеристичне коте нивоа воде у акумулацијама, као и меродавне коте за површине јавне намене (за 2,0 m више од коте нормалног успора акумулације). На основу ових нивоа одређене су површине плављења и површине за јавне намене.
 
Табела 21. Резервисани простор за зоне потапања и површине за привођење јавној намени за ХЕ „Бродарево 1” и ХЕ „Бродарево 2”, према подацима из детаљних карата
 





р.бр.



Површина



[ha]





1.



ХЕ „БРОДАРЕВО 1” – ПРОФИЛ „ЈУНАКОВИНЕ”





1.1.



Површина постојећег речног корита реке Лим



28,33





1.2.



Површина плављења акумулације „Јунаковине”



52,70





1.3.



Површина за привођење јавној намени

Акумулација „Јунаковине” [1.2. – 1.1.]



24,37





1.4.



Површина за привођење јавној намени 
				


Брана ХЕ „Бродарево 1” – „Јунаковине”



3,72





Σ 1



Укупни резервисани простор [1.2. + 1.4.]



56,42





 
				





2.



ХЕ „БРОДАРЕВО 2” – ПРОФИЛ „ЛУЧИЦЕ”





2.1.



Површина постојећег речног корита реке Лим



56,53





2.2.



Површина плављења Акумулације „Лучице”



127,72





2.3.



Површина за привођење јавној намени

Акумулација „Лучице” [2.2. – 2.1.]



71,19





2.4.



Површина за привођење јавној намени

Брана ХЕ „Бродарево 2” – „Лучице”



3,14





Σ 2



Укупни резервисани простор [2.2. + 2.4.]



130,86





Σ



Σ 1 + Σ 2



187,28




 
Табела 22. Структура земљишта према основној намени, у оквиру површина јавне намене и површина које се приводе јавној намени за потребе изградње ХЕ „Бродарево 1” и ХЕ „Бродарево 2” и измештање државног пута I реда бр. 21, према подацима из детаљних карата
 








Пољопривр.

земљиште 
				[ha]


Шумско

земљиште [ha]



Водно

земљиште 
				[ha]


Грађевинско

земљиште 
				[ha]




ХЕ „Бродарево 1” профил „Јунаковине”

акумулација „Бродарево1”

тунел „Јунаковине”



5,03



19,18



32,05



11,00





ХЕ „Бродарево 2” профил „Лучице”

акумулација „Бродарево2”

тунел „Брусовник”



27,21



34,32



59,67



9,61





УКУПНО



32,24



53,50



91,72



20,61





Σ = 198,07




 
Табела 23. Збирни преглед површина јавне намене према посебној намени (брана, акумулација, државни пут I реда број 21), према подацима из детаљних карата
 








Брана

[ha]



Акумулација 
				[ha]


Државни 
				пут I реда бр.21 [ha]


УКУПНО

[ha]





ХЕ „Бродарево 1” профил „Јунаковине”



3,72



52,70



1,96



58,38





ХЕ „Бродарево 2” профил „Лучице”



3,14



127,72



8,83



139,69





УКУПНО



6,86



180,42



10,79



198,07




 
Резервише се простор за зону потапања планираних акумулација и привођење јавној намени за потребе изградње ХЕ „Бродарево 1” и ХЕ „Бродарево 2”. На резервисаном простору утврђује се режим контролисане изградње и уређења простора до његовог привођења планираној намени, то јест забрањује се изградња нових јавних путева, објеката индустрије и малих и средњих предузећа (МСП), пољопривредних објеката, туристичких објеката и кућа за одмор.
 
III.2. Утицај посебне намене на развој појединих области
 
III.2.1. Природни системи и ресурси
 
Заштита и коришћење пољопривредног земљишта
 
У складу са основним и посебним циљевима заштите пољопривредног земљишта, унапређење пољопривредног земљишта обезбедиће се управљањем пољопривредним земљиштем ради побољшања стања животне средине и природних предела и применом одговарајућих агроеколошких мера, мера заштите и унапређења пољопривредног земљишта, што ће се одразити на корекцију постојећих односа у начину коришћења пољопривредног земљишта и укупног простора. 
	

Планиране промене начина коришћења пољопривредног земљишта су просторно издиференциране, првенствено у функцији изградње хидроцентрала потапањем приобаља, пошумљавањем у функцији заштите од ерозије и фазне мелиорације, затим заштите природних добара, очувања биодиверзитета и унапређења животне средине. Сходно томе, до највећег релативног смањења површина под пољопривредним културама требало би да дође у зони потапања, док се у обешумљеним пределима пашњачког рејона планира највеће повећање површина под шумама. Због поштовања биодиверзитета, специфичности подручја природних добара, без израде детаљне бонитетне карте за плански простор немогуће је дати детаљан план пренамене пољопривредног земљишта. 
	

Очување површина и побољшање физичких, хемијских и биолошких својстава пољопривредног земљишта засниваће се на строгом поштовању следећих правила:
– режими коришћења пољопривредних површина успостављају се у складу са зонама различитих режима заштите природних вредности и водопривредних услова новопланираних акумулација;
– изградња на обрадивом пољопривредном земљишту које је законом изузето из забране коришћења у непољопривредне намене, дозвољава се и контролише у складу са решењима, режимима заштите и правилима утврђеним просторним или урбанистичким планом, посебно у зонама са режимом заштите III степена природних вредности;
– с обзиром на бонитет земљишта на косим стрминама, ерозионим зонама, могуће пошумљавање у функцији заштите од ерозије;
– заузимање пољопривредног земљишта за потребе водопривредне и саобраћајне инфраструктуре биће компензирано обезбеђењем техничких услова за рационално коришћење воде у биљној и сточарској производњи и повећањем саобраћајне доступности руралних насеља и пољопривредних површина; док је заузимање пољопривредног земљишта у туристичке, рекреативне и сличне сврхе условљено повећањем могућности за запошљавање локалног становништва;
– обавезно је спречавање негативних утицаја пољопривредне производње на стање животне средине, живог света и пољопривредног земљишта, као и примена мера заштите плодности пољопривредног земљишта и здравствене исправности хране од загађења из окружења.
 

Заштита и коришћење шумског земљишта, шума и дивљачи
 
Развој шума подразумева унапређивање стања постојећих шума и увећање површина под шумом пошумљавањем. Унапређивање стања постојећих шума обезбедиће се:
– очувањем садашњег степена шумовитости;
– увећањем степена обраслости и квалитета постојећих шума;
– конверзијом високих деградираних шума;
– увећањем степена обраслости у високим једнодобним очуваним састојинама;
– индиректном и директном конверзијом изданачких шума у високи узгојни облик;
– интензивним мерама неге (чишћења и прореда) у културама и вештачки подигнутим састојинама;
– интензивним мерама неге у високим једнодобним очуваним састојинама;
– форсирањем, природним и вештачким путем, обнављања аутохтоних врста дрвећа;
– спровођењем мера (превентивне и репресивне) заштите шума, посебно спровођењем мера противпожарне заштите;
– ограниченом сечом и забраном сече реликтних, ретких и угрожених врста;
– ширењем површине посебно заштићених делова природе у складу са међународним и локалним критеријумима.
Увећање површина под шумом обезбедиће се пошумљавањем на шумском земљишту VI, VII и VIII бонитетне класе у државном и приватном власништву. За пошумљавање наведених површина, полазећи од еколошких карактеристика станишта, користиће се аутохтоне врсте лишћара и четинара. 
	

Пошумљавање у функцији антиерозионе заштите и заштите од наноса у сливу планираних акумулација, неопходно је у зони плављења/појасу приобалног земљишта (у функцији заштите од наноса), на ерозионим теренима и голетима.
У спровођењу превентивних мера заштите шума од пожара приоритет има:
– континуална контрола примене важећих прописа;
– забрана ложења ватре у шуми и њеној близини;
– упозоравање;
– обезбеђење прилаза за узимање воде;
– обезбеђење адекватне опреме за гашење пожара;
– надзирање власника граничних парцела, нарочито када се врши спаљивање стрњишта;
– организовање противпожарне едукације у школама и месним заједницама. 
	

Планско подручје налази се у склопу ловишта „Лим” (којим управља Ловачки савез Србије преко Ловачког удружења „Пријепоље”) и ловишта „Златар – Јадовник – Дубочица” (којим управља ЈП „Србијашуме”). Ловишта припадају планинском типу ловних терена, са предоминацијом шума и шумског земљишта, ливада и пашњака. Главне (гајене) врсте дивљачи су: срна (Capreolus capreolus), дивља свиња (Sus scrofa), зец (Lepus europaeus) и јаребица пољска (Perdix perdix).
Потенцијал ловства као делатности у развоју подручја треба пре свега сагледавати у могућности развоја ловног туризма, као и валоризацији ресурса дивљачи кроз неловне туристичке активности. Из основних података о стању популација гајених ловних врста, намеће се закључак да је тренутно стање параметара ресурса дивљачи који су значајни за развој ловног туризма – неповољно. Према пројекцијама раста и управљања популацијама датим у ловним основама за период од 2001. до 2011. године, бројно стање усклађено са процењеним капацитетом ловишта достићи ће само дивља свиња. Бројност популација друге две врсте дивљачи биће далеко испод нивоа који би омогућавао неко економски значајније коришћење.
Достизање оптималног фонда гајених врста дивљачи обезбедиће се спровођењем следећих мера:
– гајењем и заштитом дивљачи;
– изградњом и одржавањем ловно-узгојних и ловно-техничких објеката;
– обезбеђењем мира и организацијом стручне службе у ловишту;
– насељавањем дивљачи у ловишту;
– усклађивањем ловне и осталих делатности у ловишту;
– очувањем диверзитета дивљачи у целини. 
	 
 

Заштита вода
 
За све водотоке на подручју Просторног плана захтевају се високе класе квалитета. Водотоци у сливу планираних акумулација и изворишним деловима сливова река у зони заштићених изворишта, треба да се одржавају у I и I/II класи квалитета. Предвиђа се интегрална заштита вода, која подразумева примену технолошких, водопривредних и организационо-економских мера заштите. 
	

Технолошке мере обухватају следеће:
– каналисање и пречишћавање свих отпадних вода из насеља;
– санитација сеоских насеља која не могу да буду обухваћена групним системима, посебно у планинским подручјима, обављаће се по принципима руралне санитације, са одвођењем отпадних вода у прописане вододрживе септичке јаме, уз оперативну организацију даљег поступка са отпадним водама.
Водопривредне мере обухватају следеће:
– успостављање непосредне и уже зоне заштите локалних изворишта, у које се не смеју уносити садржаји који загађују воде и у којима се контролише употреба пестицида и ђубрива;
– обезбедити минимални еколошки проток воде, као и рибље преводнице;
– порибљавање се може обављати само на основу одговарајућих ихтиолошких студија и пројеката порибљавања;
– фазну мелиорацију у функцији заустављања наноса;
– спровођење мера заштита од поплаве;
– забрана изградње рибњака, осим хладноводних, салмонидних рибњака на водотоцима на којима се тиме не угрожавају постојећа изворишта и рад планираних хидроелектрана. 
	

Организационо-економским мерама се утиче на смањење загађења вода:
– поштовањем правилника о опасним материјама у водама;
– смањењем специфичне потрошње воде;
– увођењем реалних накнада за коришћење вода у енергетске сврхе;
– увођењем мониторинга квалитета вода;
– увођењем мониторинга рибље популације, како би се пратио рибљи фонд и утицај изградње акумулације на становнике вода, због евентуалних мера интродукције; 
	

– увођењем накнада за загађивање отпадних вода.
 

Одрживо коришћење минералних сировина
 
Одрживо коришћење минералних сировина подразумева:
– обавезну примену таквих технолошких поступака који ће, приликом експлоатације минералних сировина, свести на минимум негативне утицаје на животну средину;
– забрану експлоатације шљунка из корита Лима;
– отварање нових мајдана техничког камена унутар заштићеног подручја дозволити само уколико материјал сличних карактеристика није могуће наћи на толиким удаљеностима од потрошача да се транспорт исплати;
– строгу контролу обављања обавезне рекултивације терена после завршетка експлоатације минералних сировина;
– омогућавање истраживања у истражним просторима одобреним од стране министарства надлежног за послове рударства, како би се обезбедило будуће коришћење лежишта и појава различитих минералних, пре свега металичних сировина (истражно поље „Велика Жупа”), а затим и геолошког грађевинског материјала (локалитети „Стругови” и „Грачаница”).
Минералне сировине не могу да се експлоатишу у зонама са режимом заштите II степена природних вредности, у зонама непосредне и уже заштите изворишта водоснабдевања, на туристичким просторима и у заштићеној околини непокретних културних добара. У зони са режимом заштите природе II степена и туристичком простору, могуће је под одређеним условима, а првенствено ако се ради о привременом мајдану за локалне потребе и веома ограниченим количинама, дозволити коришћење минералних сировина. У осталим деловима подручја Просторног плана експлоатација минералних сировина је дозвољена, ако се у поступку утврђеном Законом не установе значајни неповољни утицаји те експлоатације на животну средину или на природне и друге вредности, који се адекватним мерама и доступним техникама не могу отклонити. 
	

Режимима заштите и коришћења простора у зонама заштите природе и природних вредности, заштићеној околини непокретних културних добара и зонама заштите изворишта, дефинисани су општи услови и прихватљивост екплоатације минералних сировина. 
	

 

III.2.2. Демографско-социјални аспект развоја и мрежа насеља 
	

 
Демографски развој
 
Пројекција становништва које насељава планско подручје у периоду 2010–2020. године рађене су применом аналитичког метода. Као почетак пројекционог периода узети су резултати пописа становништва 2002. године. 
	

На основу анализе досадашњих демографских промена на планском подручју урађене су прелиминарне процене броја становника до 2020. године. С обзиром на временску дистанцу од последњег пописа (2002. година), као и веома интензивна миграциона кретања на овом подручју, веома је тешко предвидети број становника.
Демографска будућност насеља планског подручја, личиће на њихову демографску прошлост, односно наставиће се трендови испољени у анализираном периоду 1981 – 2002. година (мало ублаженији), као што је пад наталитета и пораст морталитета, наставак тенденције исељавања становништва и наставак тренда негативних промена у старосној структури становништва.
Прогнозира се даљи пад становника у планском подручју, у већини насеља. Овај пад представљао би резултанту постепеног смањивања стопе наталитета, као наставка тенденција из претходних анализираних периода, значајнијег раста стопе општег морталитета (као једне од рефлексија константног, и све снажнијег, процеса старења становништва) и нешто мањег, али и даље негативног миграционог салда.
Према проценама до 2020. године (табела 24.), број становника на планском подручју ће се незнатно смањити/стагнирати, тако да ће на овом подручју живети око 5.696 становника, што је за 6,4% мање у односу на попис 2002. године. Повећање становништва се очекује у Бродареву и Завинограђу, с обзиром на садашње популационе потенцијале, старосну структуру и учешће фертилног становништва, док ће се у осталим насељима наставити започет тренд смањења броја становника. Такође, миграције ће и у наредном периоду бити значајна одредница демографских промена, али нешто ублаженија у односу на претходни период.
Увидом у прве резултате Пописа 2011. године, објављеним у новембру 2011. године од стране Републичког завода за статистику, потврђују се урађене пројекције демографског развоја планског подручја.
 





Назив насеља


Год.


Укупно


0-3


4−6


7−15


16-19


20-24


25-59


60-64


65 и више






ППППН

ХЕ Бродарево


2002.


6.061


208


221


967


421


424


2,661


323


807




100%


3.40%


3.60%


16%


6.90%


7%


43.90%


5.30%


13.30%




2020.


5,696


172


191


880


396


441


2,536


318


776




100%


3%


3.30%


15%


7%


7.70%


44.50%


5.60%


14%




Баре


2002.


56


2 


2 


4 


3 


3 


24 


3 


15 




100%


3,6% 


3,6% 


7,1% 


5,4% 


5,4% 


 42,9%


5,4% 


26,8% 




2020.


42


/


/


4


3


4


18


3


10




100%


/


/


9,5%


7,1%


9,5%


42,6%


6,0%


23,8%




Бродарево


2002.


1.780 


66 


74 


366 


143 


146 


775 


74 


136 




 100%


3,7% 


4,1% 


20,6% 


8,0% 


8,2% 


43,5% 


4,1% 


7,6% 




2020.


1.850


74


74


388


130


148


832


74


130




100%


4,0%


4,0%


21%


7%


8%


45%


4%


7%




Гостун


2002.


 49


2 


/ 


1 


1 


3 


23 


5 


14 




 100%


4,1% 


/ 


2,1% 


2,1% 


6,1% 


47% 


10,2% 


28,6% 




2020.


33


/


/


2


1


2


15


5


8




100%


/


/


6%


3%


6%


45,5%


15%


24,2%




Грачаница


2002.


 199


 6


6 


30 


20 


22 


86 


8 


21 




 100%


 3,0%


3,0% 


15,1% 


10% 


11% 


43,2% 


4,0% 


10,5% 




2020.


180


4


4


22


20


18


81


8


25




100%


2%


2%


12%


11%


10%


45%


4%


14%




Гробнице


2002.


 254


11 


12 


43 


12 


14 


102 


17 


43 




 100%


4,3% 


4,7% 


17% 


4,7% 


5,5% 


40,1% 


6,7% 


17% 




2020.


220


7


9


31


11


16


93


16


40




100%


3%


4%


14%


5%


7%


42%


7%


18%




Дивци


2002.


 335


 9


11 


39 


14 


16 


159 


21 


66 




 100%


2,7% 


3,3% 


11,6% 


4,2% 


4,8% 


47,5% 


6,3% 


19,7% 




2020.


300


6


9


30


12


15


144


21


63




100%


2%


3%


10%


4%


5%


48%


7%


21%




Доњи Страњани


2002.


 120


 3


3 


8 


3 


5 


47 


15 


36 




 100%


 2,5%


2,5% 


6,7% 


2,5% 


4,2% 


39,2% 


12,5% 


30% 




2020.


90


2


2


4


3


5


34


12


28




100%


2%


2%


4%


3%


5%


38%


13%


31%%




Завинограђе


2002.


 1.272


 46


48 


216 


101 


92 


568 


58 


143 




 100%


3,6%


3,8% 


17% 


7,9% 


7,2% 


44,6% 


4,6% 


11,2% 




2020.


1.300


39


52


208


104


104


598


65


130




100%


3%


4%


16%


8%


8%


46%


5%


10%




Заступ


2002.


 128


3 


2 


15 


9 


10 


55 


6 


28 




 100%


2,3% 


1,6% 


11,7% 


7% 


7,8% 


43% 


4,7% 


21,9% 




2020.


105


2


2


10


5


9


44


5


38




100%


2%


2%


10%


5%


8%


42%


5%


26%




Крушево


2002.


 36


1 


3 


5 


1 


2 


17 


2 


5 




 100%


 2,8%


 8,3%


13,9% 


2,8% 


5,6% 


47,2% 


5,6% 


13,9% 




2020.


30


/


/


4


4


3


12


3


4




100%


/


/


13%


13%


10%


40%


10%


13%




Милаковићи


2002.


 66


/ 


1 


5 


3 


4 


20 


13 


20 




 100%


/ 


1,5% 


7,6% 


4,5% 


6,1% 


30,3% 


19,6% 


30,3% 




2020.


45


/


/


1


4


4


15


10


14




100%


/


/


2,2%


8,9%


8,9%


33,3%


22,2%


31%




Миљевићи


2002.


 455


14 


15 


80 


29 


26 


195 


27 


69 




 100%


 3,1%


3,3% 


17,6% 


6,4% 


5,7% 


42,8% 


6% 


15,2% 




2020.


400


12


12


60


28


20


172


28


68




100%


3%


3%


15%


7%


5%


43%


7%


17%




Лучице


2002.


 169


 5


4 


22 


16 


19 


72 


8 


23 




 100%


 3%


2,4% 


13% 


9,5% 


11,2% 


42,6% 


4,7% 


13,6% 




2020.


145


3


3


16


13


16


63


8


23




100%


2%


2%


11%


9%


11%


43%


5%


17%




Прањци


2002.


 360


14 


14 


55 


32 


24 


168 


15 


38 




 100%


3,9% 


3,9% 


15,3% 


8,9% 


6,7% 


46,7% 


4,2% 


10,5% 




2020.


320


10


10


45


26


19


147


16


48




100%


3%


3%


14%


8%


6%


46%


5%


15%




Поткрш


2002.


 124


 3


3 


15 


6 


16 


54


1 


26 




 100%


2,4% 


2,4% 


12,1% 


4,8% 


12,9% 


43,5% 


0,8% 


21% 




2020.


100


2


2


12


4


12


40


2


26




100%


2%


2%


12%


4%


12%


40%


2%


26%



 
Табела 24. Старосна структура становништва, 2020.године
 





Назив насеља


Год.


Укупно


0-3


4−6


7−15


16-19


20-24


25-59


60-64


65 и више




Блато


2002.


65


3


4


7


2


4


27


9


9




100%


4,6%


6,1%


10,8%


3%


6,1%


41,5%


13,8%


13,8%




2020.


50


1


2


6


6


6


18


3


8




100%


2%


4%


12%


12%


12%


36%


6%


16%




Височка


2002.


74


1


1


8


1


5


40


7


11




100%


1,3%


1,3%


10,8%


1,3%


6,7%


54%


9,5%


14,9%




2020.


65


/


/


4


3


5


30


6


17




100%


/


/


6,2%


4,6%


7,7%


46,1%


9,2%


26,2%




Врбница


2002.


169


8


6


21


12


16


71


4


31




100%


4,7%


3,6%


12,4%


7,2%


9,5%


42%


2,4%


18,3%




2020.


150


5


5


15


9


15


61


5


35




100%


3%


3%


10%


6%


10%


41%


3%


24%




Језеро


2002.


24


/


1


2


1


2


11


2


5




100%


 /


4,2%


8,4%


4,2%


8,4%


45,8%


8,4%


20,8%




2020.


18


/


/


1


1


2


10


1


3




100%


/


/


5,5%


5,5%


11%


55,5%


5,5%


16,7%




Плана


2002.


37


1


2


4


1


/


21


2


7




100%


2,7%


5,4%


10,8%


2,7%


/


56,7%


5,4%


19%




2020.


28


/


/


2


2


1


15


2


6




100%


/


/


7,1%


7,1%


3,5%


53,6%


7,1%


21,4%




Тутиће


2002.


48


1


1


2


/


2


23


5


14




100%


21%


2,1%


4,2%


/


4,2%


48%


10,4%


29,2%




2020.


35


/


/


/


1


3


18


6


7




100%


/


/


/


2,9%


8,6%


51,4%


17,1%


20%




Захумско


2002.


 150


8 


6 


14 


3 


14 


63 


11 


31 




 100%


 5,3%


4% 


9,3% 


2% 


9,3% 


42% 


7,3% 


20,7% 




2020.


120


5


5


11


2


11


48


10


28




100%


4%


4%


9%


2%


9%


40%


8%


24%




Крајиновиће


2002.


 91


1 


2


5 


8 


9 


40 


10 


16 




 100%


 1,1%


2,2% 


5,5% 


8,8% 


9,9% 


44% 


11% 


17,6% 




2020.


70


/


/


4


4


8


28


9


17




100%


/


/


5,7%


5,7%


11,4%


40%


12%


24,3%



 

Развој мреже насеља  
 
Полазећи од остварених просторно-функционалних односа и веза на територији Просторног плана и његовог окружења, идентификована је вертикална – функционална и хоризонтална-просторна хијерархија у мрежи насеља. Функционалне везе и односе одликује недовољна кохерентност. У циљу развоја кохерентне просторно-функцијске организације подручја Просторног плана, на бази природно-еколошких, демографских, социјално-економских и других карактеристика његовог геопростора, предлаже се модел будуће вишестепене хијерархије центара у мрежи насеља: 
	

– у првој хијерархијској равни je секундарни општински центар Бродарево, који нема велики утицај на социо-географску трансформацију окружења, али са којима насеља ниже хијерархијске равни остварују просторно-функционалне односе и везе. Примарну агломерацију секундарног општинског центра Бродарево чине и насеља Завинограђе и Гробнице;
– у другој категорији су микроразвојни центри/нуклеуси у које спадају рурална насеља која су центри заједница насеља (са општим функцијама – Дивци са Лучицама и Доњи Страњани) и независни сеоски центри (са специфичним функцијама – Милаковићи). Функције ових центара ће, у неким случајевима, превазилазити општинске границе и имати међуопштински утицај (између две општине у планском обухвату), сходно морфолошким предиспозицијама терена, али и традиционалним усмереностима становништва;
Гравитациона подручја центара, то јест обухват заједница насеља дати су у следећој табели. 
	

 
Табела 25. Мрежа насеља на подручју Просторног плана, 2020. године.
 





Секундарни општ.центар (СОЦ)

Центар заједнице насеља (ЦЗН) 
				


Независни сеоски центар (НСЦ)



Примарна и остала сеоска насеља

која гравитирају СОЦ/ЦЗН/НСЦ





Општина Пријепоље





СОЦ Бродарево



са насељима Завинограђе и Гробнице, у примарној агломерацији Бродарева; и насељима Поткрш, Заступ, Гостун и Баре, која гравитирају овој агломерацији. 
				





ЦЗН Дивци (са Лучицама)



Крушево, Грачаница, Миљевићи и Прањци





ЦЗН Доњи Страњани



насеља ван обухвата Просторног плана гравитирају овом ЦЗН, а заједно са њим примарној агломерацији СОЦ





НСЦ Милаковићи



насеља ван обухвата Просторног плана гравитирају овом НСЦ, а заједно са њим примарној агломерацији СОЦ





Општина Сјеница








Крајиновиће (са насељима Блато, Језеро и Тутиће) и Захумско (са насељима Височка, Врбница и Плана) гравитирају ЦЗН ван обухвата Просторног плана (Трешњевица); Улогу „помоћног” ЦЗН на планском подручју може да преузме НСЦ Милаковићи, односно СОЦ Бродарево




 
Поједини центри и насеља развијају се или ће у будућности развијати туристичке или друге специфичне функције (центар туристичке зоне, етно село, центар здраве хране и друго). 
	

Просторним плановима обухваћених општина ближе се утврђују хијерархија и функције центара заједница насеља и просторни обухват тих заједница, као и функције микроразвојних центара у мрежи насеља. 
	

Основна концепцијска поставка развоја мреже насеља на подручју Просторног плана је постизање боље конституције система микроразвојних центара. То подразумева стимулисање производних и услужних делатности ових центара, то јест њихово боље опремање саобраћајном и комуналном инфраструктуром и бржи развој супраструктуре. Приоритет има равномернији територијални развој привреде, у складу с развојним потенцијалима и просторно-еколошким капацитетом подручја, ради повећања доступности радних места и стварања услова за запошљавање и унапређење квалитета живљења локалног становништва. Овим стимулисаним развојем центара превазићи ће се проблем уситњености мреже насеља. Основни модел будућег развоја и организације мреже насеља представљаће заједнице насеља, формиране по принципима територијалног и функционалног умрежавања (са микроразвојним центром, као насељем са развијеном јавно-социјалном инфраструктуром и нуклеусима производних делатности и услуга, и са предиспозицијама за даљи развој делатности, прилагођених савременим технологијама, еколошким стандардима и аутохтоним ресурсима). 
	

Концентрација нуклеуса производних и услужних делатности и јавно-социјалне инфраструктуре у одређеним пунктовима, представља концентрисану децентрализацију, то јест дисперзију развоја у простору (усклађену са принципима одрживог развоја подручја), као најпогоднији модел за рационализацију и организацију мреже насеља у условима дисперзне насељености и континуиране депопулације подручја Просторног плана. Концентрисан развој појединих функција и активности у центрима у мрежи насеља подразумева повећање густина настањености и контролу изградње и коришћења простора, ради заштите природних и створених ресурса и вредности у простору. Полазећи од остварених малих густина насељености постојећих грађевинских подручја и њиховог нерационалног коришћења, планско опредељење је да се што је могуће више ограничи ширење изградње на нове површине, а да се интензивира коришћење постојећег изграђеног земљишта (грађевинског подручја), ради његовог рационалнијег опремања саобраћајном, комуналном и јавно-социјалном инфраструктуром. У том смислу, постојећи грађевински фонд ће се третирати као један од развојних ресурса насеља. Стимулисаће се и усмеравати стамбена и стамбено-пословна градња, као и реконструкција стамбених и објеката сеоске економије у руралним подручјима, уз поштовање традиционалних образаца уређења предела и увођење савремених технологија грађења (повећање енергетске ефикасности).
Обнова села и оживљавање сеоске економије, као кључно питање будућег равномерног развоја, темељиће се на креативној интеграцији савремених производних и потрошачких тенденција, и економској валоризацији локалног наслеђа, ресурса, културе, традиције и знања. Одговарајуће подршке и стумулације развоју производње базиране на локалним ресурсима и туристичким потенцијалима омогућиће запошљавање и развој допунских или комплементарних занимања становништва. Комплементаран развој пољопривреде и осталих делатности водиће успоравању депопулације и социјално-економском преображају села.
Просторни развој руралних подручја у обухвату Просторног плана подразумева следећа полазишта: 
	

– утврђивање и опремање економски интегрисаних подручја, односно успешних руралних подручја, комплетном комуналном опремом и уређењем;
– утврђивање и опремање перспективних руралних подручја комплетном комуналном опремом и уређењем;
– утврђивање и опремање удаљених руралних подручја, односно слабих руралних подручја, неопходном комуналном опремом и уређењем;
– повезивање планова развоја комуналних система и јавних служби са сеоским насељима, у циљу унапређења руралних вредности и очувања природних вредности и биодиверзитета;
– повезивање планова развоја регионалних система са сеоским насељима;
– очување и заштита постојећих и планираних коридора, зона, мрежа и објеката комуналних система, као упоришта ефикасног функционисања руралних подручја;
– организациону, економску и власничку трансформацију у циљу валоризације и афирмације живота на селу;
– примену искустава руралних подручја са вишим степеном развоја комуналних система, јавних служби и сервиса.
Просторни развој треба да интегрише функционални, привредни, ресурсни и комунални сегмент развоја. 
	

– функционални сегмент развоја сеоских насеља, подразумева њихово место у мрежи насеља; 
	

– привредни сегмент подразумева: јачање пољопривредних, привредних и туристичких активности у свим сеоским подручјима; организационе, економске и правне мере за отварање фарми, рибњака, расадника, мањих производних погона и туристичких објеката у оквиру свих села у обухвату Просторног плана; валоризовање природних и створених вредности и унапређење активности у селима општина Пријепоље и Сјеница, која поседују потенцијале за развој руралног туризма и рекреативно-излетничких активности;
– ресурсни сегмент развоја подразумева: искоришћавање и експлоатацију постојећих рудних, минералних, водних, и биолошких потенцијала; организовано прикупљање и третман отпадних вода; валоризацију природних реткости и појава и животињских врста, за туристичке, ловне и рекреативне активности; очување и унапређење просторних, амбијенталних и културних целина и вредности сеоских насеља; ревитализацију и пренамену објеката уметничке и етнолошке вредности; 
	

– комунални сегмент развоја подразумева: избор такве просторне дистрибуције, положаја и обима активности, као и технологије и производне структуре делатности, које најмање оптерећује животну средину; побољшање саобраћајне инфраструктуре изградњом транзитних и локалних путева; побољшање комуналне сеоске инфраструктуре – водовода, канализације и септичких јама и прикупљања и депоновања отпада; изградњу нових савремених телекомуникационих мрежа и објеката и развој нових телематских услуга; обнову постојећих и изградњу нових објеката ради побољшања квалитета услуга и становања.
Утицај планираних активности, система, објеката и функција посебне намене на функционисање насеља:
Подручје будућих акумулација у највећој мери заузима речно корито и неплодно земљиште, затим шуме, пашњаке, ливаде и њиве, а у најмањој мери воћњаке и грађевинско земљиште. С обзиром да се ради о формирању акумулација у ужем појасу речног корита Лима, утицај на околно подручје у погледу измене природних услова је локализован, али ће тек праћење промена у току и по завршетку изградње објеката у оквиру мониторинга релевантних параметара, тачно утврдити степен евентуалних промена на овом простору, као и дејство на здравље локалног становништва.
Утицај на околно подручје у погледу измене постојећих услова привређивања је такође локализован када је реч о изменама узрокованим променама намене пољопривредног земљишта, при чему нарочити утицај има на део локалног становништва који не може да промени пољопривредно занимање. У том смислу, за део становништва који се бави пољопривредном делатношћу, неопходно је обезбедити адекватну компезацију за заузимање пољопривредног земљишта (без обзира на бонитет). Како би се избегли било какви негативни социо-економски утицаји на онај део становништва који није оспособљено да се бави другим занимањима, при утврђивању модалитета компензације за промену намене пољопривредног земљишта, предност дати замени земљишта.
При одређивању диспозиције целокупног хидоенергетског система посебна пажња је посвећена одређивању зоне потапања, у циљу минималног пресељавања становништва. Осим сеоских домаћинстава (четири), објеката (14, 2.120 m²) и гробља (27 гробних места) на подручју КО Дивци и КО Грачаница, чије се измештање није могло избећи, насеља генерално нису угрожена потапањима услед реализације система.
Реализација планираних система (две бране и акумулације) неће довести до измештања или укидања деоница општинских путева, а тиме до поремећаја у саобраћајним везама између насеља. Успостављање нових саобраћајних веза (између осталих и изградња пута преко бране „Лучице”), омогућиће бољу повезаност насеља, како међусобно, тако и са центрима из окружења, али и са мрежом државних путева (посредством државног пута I реда број 21).
У оквиру Претходне студије оправданости са генералним пројектом за изградњу ХЕ „Бродарево 1” и ХЕ „Бродарево 2” – Књига 10 (Енергопројект-Хидроинжењеринг, 2010. године) спроведена је процена трошкова за привођење јавној намени земљишта (пољопривредног, шумског и грађевинског) и измештање објеката, које ће захватити планиране акумулације и бране. Процена је направљена применом актуелних тржишних цена добијених од општинских стручних служби, на основу актуелног стања утврђеног обиласком терена и података из постојећих подлога и документације, уз поштовање правних аката Републике Србије који се односе на ову област.
Правилно решавање социјалних проблема насталих променама у условима живота локалног становништва (пресељавање, губитак непокретности, мењање традиционалног пејзажа и друго), једно је од значајнијих питања при реализацији хидроенергетског система. На ставове становништва у зони изградње битно утиче степен информисаности о предвиђеним променама, условима и начину решавања егзистенцијалних проблема (пресељавање, модалитети компензације) са једне стране, и позитивним развојним ефектима система (хидроенергетски и водопривредни ефекти, урбанизација простора, оживљавање привредне структуре, решавање саобраћајних проблема и друго) са друге стране. Активно учешће локалног становништва путем благовременог и детаљног обавештавања од стране Инвеститора и надлежних институција и паралелног решавања социјалних циљева, омогућује успешну реализацију система. 
	

Могући су следећи позитивни социо-економски утицаји:
– побољшање услова живота становништва пресељењем у нове објекте;
– побољшање економског и друштвеног стандарда становништва;
– запошљавање;
– заустављање неповољних миграционих токова у социјалним границама система, и друго.
Утврђивање решења за поремећаје у функционисању насеља услед реализације хидроенергетског система лежи у унапређењу социјалног и економског амбијента, како би се спречили негативни трендови који су евидентирани и знатно пре израде овог Просторног плана (привредни и демографски пад). Решавање ових питања је неодвојиво од научно основане политике руралног развоја са планским полазиштем на нивоу регионалног просторног планирања. Ово подразумева обезбеђење вишег квалитета живљења за становништво у насељима која трпе поремећаје, односно:
– капитална улагања у саобраћајну инфраструктуру;
– развој јавне – комуналне ифнраструктуре;
– туристичку активацију простора, и друго.
Системом мера, интервенција и акција потребно је обезбедити трансформацију и преуређење просторног и функционалног, сада углавном сиромашног депопулационог карактера насеља, са натуралном (пољопривредном) или делимично тржишно оријентисаном привредом, у насеља тржишног карактера. Обезбедити реализацију функционалних односа и веза са насељима већег функционално-хијерархијског ранга на мањим и средњим (Бродарево, Пријепоље) и средњим просторним дистанцама.
Процес новог насељавања простора може имати боље морфолошко типолошке карактеристике него што је затечено стање у простору. Постојећа структура је тачкастог карактера и ефикасност коришћења простора је минимална. Структуре су међусобно значајно удаљене и неодрживог су карактера. Циљ је мрежна, матрична структура реализована око природних ресурса, максимално уклопљена са постојећим формираним групацијама насеља (у зони ван зоне акумулације), максимално ослоњена на саобраћајни капитал у виду државног пута I реда број 21 и саобраћајних пунктова (гранични прелаз Гостун, железничке станице, спортски аеродром).
Реализација система ХЕ „Бродарево 1” и „Бродарево 2” ће донети велике економске користи: електричну енергију, сталне залихе воде за наводњавање, контролу поплава, велике инвестиције у саобраћајну, енергетску и другу инфраструктуру, што ће допринети укупном повећању протока људи, робе и услуга у овом простору. Реализација акумулација ће створити нове могућности за туризам и рекреацију – пловидбу и риболов, али ће смањити могућност за сплаварење реком и сличне садржаје. Јавиће се и негативни утицаји: део насеља ће морати да се пресели, пољопривредно земљиште и станишта појединих дивљих врста биће поплављени, измениће се биодиверзитет.
Директна употребна вредност је вредност пољопривредног земљишта и шума, која се мери помоћу тржишне вредности. Вредност представљају и инвестиције уложене за подизање и одржавање оваквих засада као и износ чистог приноса које би ови засади дали, с обзиром на своју старост и плодност, а за онолико година колико је потребно да се подигне и да ступи у пуну родност нови засад. Сплаварење реком и други рекреативни садржаји такође спадају у директну употребну вредност у чијим користима уживају рекреативци, мада их је теже измерити у новчаној вредности.
Планска решења су таква да минимално мењају индиректне употребне вредности по питању функционисања екосистема простора, а у смислу услуга које доносе реалне економске користи. Реализацијом планских решења ове вредности се повећавају услед користи за локалну заједницу (спречавање поплава, сигурније наводњавање усева и друго).
 

Развој мреже јавних служби
 
Основно планско опредељење је побољшање просторне доступности и стварање услова за обезбеђење подједнаких шанси коришћења мреже услуга и објеката јавних служби, чиме се јача друштвена кохезија и одрживост. Развој одрживе мреже јавних служби омогућава уравнотеженији развој подручја и доприноси јачању функција центара у мрежи насеља. Увођењем нових форми пружања услуга (формирање мобилних служби, организовање специјализованог превоза и слично) и укључивањем приватног и цивилног/непрофитног сектора уз партнерство са јавним сектором, обезбеђује се територијална и функционална доступност и квалитет услуга, прилагођених различитим потребама корисника. 
	

Јавне службе ће се организовати по принципу комплементарних садржаја, чиме се повећава гравитационо подручје корисника установе/услуге (могућност да се услуга користи ван места становања), а тиме и број корисника, уз истовремено обезбеђење квалитетног сервисирања. У насељима која су дефицитарна у обезбеђивању основних услуга, форсираће се употреба мобилних услуга (приближавање услуге месту становања), чиме се повећава понуда и побољшава квалитет сервиса. Мобилне службе се прилагођавају потребама мањег броја корисника који живе у насељима диспергованог типа, и могу да покрију велики спектар услуга (основно образовање, програми доквалификације и преквалификације, превентивна и примарна здравствена заштита, социјална заштита, култура и друге области). Свако насеље би за потребе пружања мобилних услуга требало да има одговарајући универзални мултифункционални објекат мањег капацитета („центар јавних услуга”). 
	

Приоритет у развоју мреже услуга и објеката имају микроразвојни центри у мрежи насеља, односно обнова, опремање и развој квалитетнијих и нових услуга у постојећим објектима јавних служби у овим центрима.
Организација мреже услуга и објеката јавних служби утврђује се просторним плановима обухваћених општина. Овим просторним планом утврђују се смернице за развој и организацију мреже услуга и објеката јавних служби: 
	

1. Образовање и васпитање:
– већа доступност и могућност за равноправније коришћење услуга предшколског васпитања и образовања (обезбеђује се за обухват од најмање 30% деце узраста до шест година), уз увођење специјализованих програма и мобилних екипа дечјих вртића, прилагођених радном времену и потребама локалног становништва. Начела једнаких шанси за остваривање образовања упућују на непрекидно повећање обухвата предшколског контингента овим видом васпитања и образовања;
– организовање обавезног припремног предшколског програма за децу узраста 5,5 – 6,5 година, што се обезбеђује проширењем мреже постојећих предшколских група новим групама при матичним осморазредним школама и појединим четвороразредним школама у насељима у којима се искаже потреба за њиховим формирањем, ради постизања обухвата од 100% контингента деце тог узраста;
– проширење мреже објеката предшколског васпитања и образовања приоритетно ће се усмеравати на микроразвојне центре, а потребни капацитети обезбедиће се коришћењем вишкова простора у основним школама или другим јавним објектима. Потребни капацитети предшколских установа обезбедиће се и подстицањем ангажовања приватног сектора и његовим умрежавањем и приступом јавним фондовима;
– организација објеката основног образовања засниваће се на матичним осмогодишњим школама и истуреним одељењима (подручним школама), и на повећању квалитета њихове опремљености и доступности. С обзиром да је основни проблем у организовању рада већине школа мали број ученика, у рационализацији мреже могућа решења су: увођење специјализованог ђачког превоза до најближе школе; побољшање квалитета наставе увођењем посебних програма који укључују мобилне наставне тимове; активирање школских објеката за друге компатибилне активности од интереса за унапређење социјалног и културног живота насеља и друго. То је нарочито значајно за мања насеља, као и за подручја у којима недостају простор/објекти за организацију других јавних услуга;
– препоручује се вишенаменско коришћење постојећих објеката основног образовања за мобилне екипе дечјих вртића и установа културе, образовање одраслих, организовање курсева и слично, као и да се у појединим школама уведу нови програми и обезбеде мобилне наставне екипе, како би се ученицима подручних школа приближили нови облици наставе и знања која су приступачна у матичним школама;
– обнова и реконструкција постојећих основних школа, што треба да обезбеди релативно уједначене стандарде и квалитет обавезног основног образовања за све ученике;
– треба омогућити рад свих основних школа у једној смени, са организованом целодневном, то јест продуженом наставом (боравком) за сву заинтересовану децу;
– уколико привреда ширег окружења искаже интерес за новим образовним профилима, могуће је отварање средњошколског центра (у секундарном општинском центру);
– повећати обухват контингента становништва старости 15 – 19 година средњошколским образовањем на 80%, а перспективно рачунати на потпуни обухват ове добне групе;
– препоручује се организовање и подстицање отвореног и флексибилног система образовања младих и одраслих (иницијалног и континуираног, формалног и неформалног), у јавним и приватним установама, стручним удружењима, асоцијацијама и невладиним организацијама, који омогућава континуално учење и унапређење људских потенцијала и ресурса. 
	

2. Здравствена заштита:
– организација објеката примарне здравствене заштите засниваће се на здравственим станицама/амбулантама у микроразвојним центрима у мрежи насеља;
– повећање квалитета примарне здравствене заштите, уз правични и једнаки приступ овим услугама за све становнике, што се обезбеђује прилагођавањем рада здравствених служби потребама локалне средине;
– рехабилитација постојеће мреже објеката примарне здравствене заштите, уз проширење капацитета у складу са потребама локалне заједнице;
– увођење приватне праксе и укључивање невладиног сектора у систем здравствене заштите, уз субвенционисање и подстицање (мерама пореске политике) програма промоције здравља, превенције и примарне здравствене заштите на руралном подручју за осетљиве (жене, деца, школска популација, стара лица), сиромашне и угрожене групе корисника;
– развој примарне и специјализованих облика здравствене заштите, у јавном, јавно-приватном и приватном сектору, који се усклађује и са развојем туризма на подручју Просторног плана;
– организовање мобилних здравствених тимова, као један од начина за повећање доступности појединих врста здравствених услуга становницима, нарочито у ретко насељеном руралном подручју;
– интегрисано пружање услуга здравствене и социјалне заштите и пружање квалитетне прехоспиталне хитне медицинске помоћи.
3. Социјална заштита:
– развој мреже услуга социјалне заштите које омогућавају већу територијалну и функционалну доступност услуга, подржавају живот у заједници и обезбеђују интегралну и неодложну заштиту корисника;
– развој социјалних услуга усаглашених са потребама корисника, које се приоритетно задовољавају у локалној заједници и породици (природном окружењу), а омогућавају избор најмање рестриктивне услуге за корисника;
– укључивање невладиног сектора у развој услуга мобилних служби проширене социјалне заштите и других облика социјалне подршке (пројекат помоћи у кући уз психосоцијалну подршку старима, немоћнима и инвалидима, и друго);
– подстицање форме нестационарне и неинституционализоване социјалне заштите и развој превентивних и комплементарних програма, који доприносе бољем квалитету живота, посебно осетљивих друштвених група и појединаца. Важно је да се овакве услуге организују на малим гравитационим подручјима од места становања, то јест у локалним заједницама (организовање различитих типова дневног боравка за лица којима је потребан одговарајући вид заштите – лица са посебним потребама и развојним сметњама, старији чланови породице и друго).
4. Култура:
– рехабилитација, умрежавање и модернизовање постојећих установа културе, као и активно укључивање приватног и непрофитног сектора;
– развој нових мултифункционалних објеката културе у микроразвојним центрима у мрежи насеља, чиме се повећава доступност разним видовима културних активности и програма за све генерације, заснованих на подстицању локалних иницијатива и прилагођавању потребама и интересима локалног становништва;
– формирање програма развоја културе, интегрисаних културно-образовних и других интерсекторских програма, у првом реду у склопу туристичке понуде подручја;
– увођење нових механизама и организационих форми културне политике и стварање кохерентног система који ће уравнотежити приватне и јавне иницијативе и омогућити интерсекторску сарадњу. 
	

5. Физичка култура и спорт:
– развој мреже услуга за омасовљење рекреативног бављења спортом при спортским клубовима и објектима образовања, развој спортско-рекреативних садржаја у микроразвојним центрима, као и повезивање развоја физичке културе са осталим функцијама, како би се добили комплекси комбинованог садржаја (рекреативно-спортски, туристичко-спортски и слично);
– усмеравати инвестиције планиране за спорт и рекреацију на школски спорт, тако да школе постепено постану централне спортско-рекреативне институције у којима се могу организовати усклађени програми за ученике и родитеље, и то у партнерству локалне власти, организација цивилног друштва и школских управа;
– с обзиром на значајне потенцијале природних и културних добара и потенцијале за развој различитих видова туризма, укључити рекреацију и спорт у туристичку понуду. 
	

6. Административно-управне услуге:
– проширење врсте услуга и повећање квалитета кадровске и техничке опремљености и доступности постојеће мреже објеката месних канцеларија;
– повећање доступности јавних власти грађанима, развојем мреже услуга управе и мреже објеката месних канцеларија на руралном подручју, а посебно у микроразвојним центрима;
– успостављање сарадње канцеларије за младе при локалним управама са образовним и културним установама, спортским клубовима и невладиним сектором, у циљу организације активности за квалитетно провођење слободног времена младих (образовне, спортске, културне, еколошке, хуманитарне, истраживачке, информатичке и друго) и за каријерно вођење и саветовање младих уз подршку стручних тимова. 
	

 

III.2.3. Привредне делатности
 
Основна концепција и правци одрживог развоја привреде
 
Концепција просторне организације привреде на планском подручју заснива се на:
– уважавању националне енергетске политике и индустријске политике усклађене са принципима европске индустријске политике;
– обезбеђењу и резервисању зона и коридора за развој хидроенергетике;
– рационалном коришћењу постојећих привредно-индустријских локалитета и ревитализацији дела браунфилд локалитета;
– активирању нових просторних/локационих модела привредно-индустријске инфраструктуре;
– развоју регионалних привредних кластера МСП у кључним секторима производње и услуга, што подразумева умрежавање и јачање функционалних веза произвођача, добављача, коопераната и купаца;
– подржавању дисперзије мањих производних погона у сеоска насеља која располажу реалним економским потенцијалом и одговарајућим просторним условима;
– очувању и повећању доступности високостручном и високообразованом кадру, иновационим и развојно-истраживачким центрима, јавним службама и потрошачима.
Оквирна развојна опредељења одрживог развоjа привреде су:
– развој енергетике кроз коришћење хидроенергије градњом хидроелектрана „Бродарево 1” и „Бродарево 2”;
– развој прерађивачке индустрије јачањем предузетништва и формирањем МСП у сектору производње прехрамбених производа, традиционалних грана (дрвне, текстилне и друго). Развој прeхрамбeног комплeкса захтева строго поштовање савремених стандарда квалитета хране, с ослонцем на рeвитализациjу постоjeћих и увођeње нових програма и тeхнологиjа, биотeхнологиjа, и друго;
– пољопривреда и агрокомплекс, заснована на ефикасној производњи, изградњи мини фарми и малих погона за прераду меса, млека, воћа, поврћа, пласману производа, развоју сточарства и воћарства, повећању величине поседа, брендирању производа, удруживању произвођача, јачању комерцијалних газдинстава и стандардизацији производње, обезбеђењу стручне подршке, мотивисању младих и друго;
– умрежавање МСП сектора у кључним секторима производње и пословања;
– развој туристичког и спортско-рекреативног потенцијала, коме доприносе заштићена природна богатства и споменици културе;
Стратешки приоритети просторне дистрибуције и развоја привреде на планском подручју су:
– подршка развоју људских ресурса и улагање у образовање и радне квалификације, као основа одрживог развоја економије и конкурентности; 
	

– побољшање саобраћајне инфраструктуре обнављањем постојећег државног пута I реда и изградњом нових деоница, а изградњом брана и повезивање леве и десне обале Лима;
– оживљавање дела индустријских браунфилда у Бродареву;
– интегрални рурални развој и ревитализација села, развој пољопривреде;
– вертикално и територијално повезивање произвођача и прерађивача на интересној основи, као и њихово укључивање у ланце продаје производа, кроз развој кластера, ради заједничке набавке репроматеријала, опреме и сировина по повољнијим ценама, стручне обуке, прибављања сертификата за квалитет, унапређења маркетинга и слично;
– искоришћавање свих могућности подршке пољопривредном и руралном развоју преко IPA програма прекограничне сарадње, који је фокусиран на усавршавање институционалног оквира за развој МСП, произвођачких асоцијација и кластера;
– одрживи развој туризма посредством унапређења туристичке понуде реке Лим и проибаља, као и других локалитета у непосредној близини.
 

Одрживи развој туризма и туристичких простора 
	 
 
Основно планско опредељење је остваривање компатибилности/интегрисаности, нових планираних садржаја енергетске инфраструктуре (хидроенергетски системи „Бродарево 1” и „Бродарево 2”) и одрживог развоја туризма, уз оптимално задовољавање социјалних, економских, просторно-еколошких и културних потреба. 
	

Према Просторном плану Републике Србије (2010), подручје Просторног плана развијаће се у склопу туристичког кластера „Југозападна Србија”, у оквиру примарне туристичке дестинације са знатним учешћем целогодишње понуде „Златар – Пештер”.
Према Регионалном простоном плану Златиборског и Моравичког округа, подручје Просторног плана развијаће се у оквиру туристичког рејона „Полимље са Јадовником”, који обухвата део Златиборског округа и представља просторно-функционалну везу са туристичким просторима у Босни и Херцеговини и Црној Гори, а у оквиру туристичког комплекса „Пријепоље са Јадовником”.
Према Просторном плану општина Пријепоље и Сјеница, у домену туризма приоритет је ревитализација, развој и промоција туризма и угоститељства на савременим основама, a имајући у виду велике потенцијале за развој еко-туризма и до сада недовољно коришћеног руралног залеђа, са његовим културним, пејзажним и другим вредностима и ресурсима.
План унапређења и развоја туризма подразумева:
– структурно и квалитативно трансформисање и прилагођавање туристичке понуде променљивим захтевима тражње, у циљу стварања услова за бржи развој туризма;
– интегрисање туристичке понуде подручја с понудом регионалног окружења;
– укључење у савремене токове домаћег и међународног туристичког тржишта; интензивнију промоцију туристичких дестинација; сарадњу са туристичким организацијама суседних општина и регионалном туристичком организацијом;
– активирање потенцијала подручја; организацију, афирмацију и комплетирање специфичне туристичке понуде и стварање услова за развој нових туристичких производа; отварање и уређење туристичких целина и комплекса и њихову функцијску интеграција;
– подизање саобраћајне доступности, нивоа комуналне опремљености, опремљености јавним службама и укупне уређености планског подручја;
– изградњу туристичке инфраструктуре, пре свега смештајних капацитета (унапређење хотелског/мотелског смештаја, смештаја у домаћинствима); развој туризма вишег квалитета повећањем стандарда и капацитета, подизањем квалитета услуга и продужењем сезоне коришћења туристичке понуде;
– интеграцију пољопривреде, привреде, јавних служби, угоститељства и туризма; развој туризму комплементарних делатности, посебно у производњи еко-хране, аутентичних етно-производа, традиционалних заната и друго; стварање услова да пољопривредни субјекти, привредне и непривредне делатности пласирају своју робу и услуге преко туризма;
– очување, презентација, активирање и афирмисање природних и културних вредности и наслеђа;
– едукацију становништва у креирању туристички атрактивног производа и пружању услуга у туризму.
У планирању овог простора неопходно је омогућити да се туристички потенцијали (природни, створени и планирана изградња хидроенергетских система) ставе у функцију развоја. Планским решењима обезбеђује се да планирана изградња хидроенергетских система „Бродарево 1” и „Бродарево 2” не угрози одрживи развој простора.
Будући развој туристичке привреде зависиће од обима инвестиција (јавних и приватних) у развој инфраструктуре, неопходне за формирање и одржање појединих туристичких производа. 
	

Доминантни туристички производи и видови туризма на подручју Просторног плана засниваће се на богатим природним и антропогеним вредностима простора. 
	

Транзитни туризам и кратки одмори:
Овај вид туризма представља кратке одморе у транзитном подручју, који се одвијају током целе године, чешће током викенда и празника. Основни потенцијал за развој овакве врсте туризма (целогодишњи, дневни) је положај средишњег дела планског подручја на половини пута Београд – Јадран, уз магистралне саобраћајне правце (државни пут I реда број 21, магистрална пруга Београд Бар, гранични прелаз) и могућност формирања паралелних туристичких итинерера. Положај на важним саобраћајним коридорима, као и у пограничном подручју, представља основ за активирање привредних, па и туристичких потенцијала општине.
Спортско-рекреативни туризам:
Простор у обухвату Просторног плана, саобраћајна приступачност, бројни планински предели, богатство хидрографских ресурса, планиране хидро-акумулације и активности представљају идеалне услове за развој спортско-рекреативног туризма, који је тренутно врло конкурентан и дефицитаран на туристичком тржишту:
– бициклизам, пешачење, планинарење;
– ваздухопловни спортови – параглајдинг, змајарство, падобранство, лаке спортске летелице; 
	

– ловни туризам – развој ловног туризма одвијаће се у уређеним шумско-ловним подручјима у окружењу. Ловачки савез Србије, међуопштински и општински савези ће бити одговорни за организацију ових простора;
– спортско-рекреативни и други видови туризма на води – посебно атрактивна биће понуда разноврсних рекреативних и активности посебних интереса на води (летњи туризам). На водотоцима и водоакумулацијама предвиђени су следећи садржаји:
– на водоакумулационим површинама – шетња, рекреација и спортови на води (пливање, роњење, спортски риболов, веслање, једрење – спортски клубови и школе);
– на води ван водоакумулација – спортски риболов, скокови у воду, пливање, веслање, једрење (спортски клубови и школе).
Рурални туризам:
Развој сеоског и етно-туризма заснива се на богатству и разноврсности традиције, световних и духовних обичаја, простору и амбијенту очуване природе сеоског подручја. Сеоски туризам је целогодишњег карактера са изразитим шпицевима у току летње и зимске туристичке сезоне. Приоритет има уређење и опремање афирмисаних етно-села у обухвату Просторног плана (Тичје поље и Гостун) са доминантном руралном сценографијом. Валоризацијом сеоског подручја, посебно око атрактивних туристичких репера и зона, активирати домаћинстава и у осталим селима. Већина сеских насеља има потенцијал за комбиновање више облика туризма (ловни, излетнички, културни, еко-етно туризам). У складу са бројем посетилаца и развојем летње и зимске понуде подручја прилагођаваће се и њихова улога у развоју туристичке привреде (смештај, традиционална производња, култура, кулинарство, производња хране и друго). Значајан критеријум за квалитетну туристичку понуду јесте постојање инфраструктуре, а према специфичностима које пружају могућност за активно провођење времена (стазе за јахање, бициклистичке стазе, стазе за шетњу и панорамско разгледање, стазе здравља, платформе/писте за риболов, организација културно забавних манифестација и друго). Сеоски туризам ће поред валоризације природних, културних и створених вредности овог подручја валоризовати и пољопривредну производњу, учинити је атрактивнијом и рентабилнијом и допринети развоју осталих делатности, елиминисању изолованости сеоског подручја и развоју туристичког идентитета подручја.
Едукативни туризам:
Може се реализовати у виду: школе природе, еколошких кампова, стручних и студијских боравака, ђачких и других екскурзија, манифестација у области културе и друго. Кретања које је могуће организовати су: обилазак заштићених и других евидентираних природних вредности, посете и обиласци манастира и других споменика културе и културних вредности, обилазак хидроенергетског система реке Лим и друго.
Научно-истраживачки туризам:
Обухвата истраживање природних вредности, посебно геолошких специфичности, хидролошких објеката, као и биодиверзитета овог краја.
Излетнички туризам:
Посета природним реткостима и објектима културног наслеђа. Услови за реализацију су уређивање и опремање излетишта и рекреативних стаза, одређивање могућих локација и изградња информативних пунктова и угоститељских садржаја (ресторана, хотела, мотела и кампова).
Еко-туризам:
Подржава заштиту природних ресурса, и може да се развија на читавом простору с обзиром на постојеће потенцијале. Нарочито се мора водити рачуна о развоју рекреативно-едукативних програма којима се афирмишу природне и створене вредности подручја, презентација објеката и целина од културног и историјског значаја.
Након инвентаризације и валоризације туристичких потенцијала на подручју Просторног плана неопходно је формирати заједничку понуду која би објединила различите видове туризма. Интегрисање туристичке понуде подручја са понудом општина и туристичких регија у окружењу омогућиће формирање разноврсних тематских итинерера. 
	

На територији подручја идентификоване су три туристичке зоне и „Лимски коридор”, потез дуж реке Лим и саобраћајног коридора – државног пута I реда М-21 и магистралне пруге Београд–Бар. 
	

Туристичке зоне су идентификоване око оформљених насеља поред Лима, где постоје или су повољни услови за формирање саобраћајних (аутобуске, железничке станице, локални путеви, пешачке и бициклистичке стазе) и туристичких веза са локалитетима и туристички атрактивним просторима у окружењу. Насеља постају центри туристичких зона са условима за развој туристичке и пратеће инфраструктуре: смештајни капацитети–хотели/мотели, информациони центри и комплементарне услуге. Туристичке зоне су повезане реком и транзитним саобраћајним правцем који омогућава подједнак приступ свим уређеним локацијама.
Туристичка зона „Север”:
Обухвата атаре насеља Миљевићи, Грачаница, Дивци, Лучице, Сопотница (последње насеље је ван обухвата Просторног плана). Туристички центар зоне је насеље Лучице. Преглед туристичких мотива: акумулационо језеро, река Грачаница, антички локалитет Дивци, црква Житин у Миљевићима, средњевековна некропола у Грачаници, плажа „Петровац”, железнички мост, аеродром Лучице, железничка станица „Грачаница”, кањон Лима, слапови Сопотнице (ван обухвата Просторног плана), етно село Сопотница (ван обухвата Просторног плана). Саобраћајна доступност, постојеће, традиционалне и потенцијалне спорско-рекреативне активности на постојећим локацијама и планираној акумулацији „Бродарево 2”, као и природни и антропогени потенцијали у окружењу, представљају основ развоја туристичке делатности ове зоне.
Туристичка зона „Средиште”:
Обухвата атаре насеља Бродарево, Завинограђе, Гробнице, Мрчковина (ван планског обухвата) и Милаковићи. Туристички центар зоне је насеље Бродарево. Преглед туристичких мотива: акумулационо језеро, манастир Давидовица, манастир Мили, Мрчковачка река, Рамовића река, праисторијска хумка и средњевековна некропола у Гробницама, Тичје Поље у атару Милаковића. Активирање Бродарева као урбаног туристичког центра, обала Лима и планиране акумулације, као и природних и антропогених локалитета у окружењу, у условима очуване природе и животне средине, уз повећање доступности, основ су развоја туристичке делатности ове зоне.
Туристичка зона „Југ”:  
Обухвата атаре насеља Заступ, Гостун, Баре, Захумско и Крајиновиће. Туристички центар зоне је насеље Гостун. Преглед туристичких мотива: Куманичка клисура, Врбничка река, етно село Гостун, железничка станица, манастир Куманица, археолошка налазишта у Крајиновићима и Захумском, гранични прелаз. Превасходна делатност у оквиру туристичке привреде заснована је на искоришћењу транзитног и граничног положаја зоне, уређења граничног прелаза, као и природних и анропогених потенцијала у окружењу. 
	

„Лимски коридор”:
Обухвата централни део плана, долину Лима, саобраћајно најприступачнији и урбано најуређенији део. Друмском и железничком инфраструктуром у долини Лима остварује се веза са Црном Гором и суседним подручјем на северу планског обухвата (општине Пријепоље, Прибој и Нова Варош). Повезује природне и антропогене вредности дуж Лима, питомине и клисуре, културно историјско наслеђе и хидросистем Бродарево, подижући ниво насеља у потезу – Гостун, Бродарево и Лучице, који уједно постају и центри туристичких зона, чворишта и полазне тачке туристичких тура.
Изван ових зона се налазе мање туристичке целине које се ће бити интегрисане кроз итинерере у јединствену туристичку понуду простора 
	

У обухвату Просторног плана се издвајају следећа насеља од значаја за развој туризма:
Милаковићи, у мрежи насеља категорисано као насеље са специфичним функцијама, које ће своју функцију заснивати на интегрисаној понуди планинског комплекса Озрен – Јадовник са понудама етно туризма. Потребна су улагања у путну и туристичку инфраструктуру и обезбеђење комплетног туристичког садржаја. 
	

Центри туристичких зона, који на основу потенцијала и положаја имају различите карактере:
– Лучице, центар туристичке зоне „Север”. Погодност насеља за развој спортско рекреативних активности, што захтева уређење и опремање плаже, простора за традиционалну манифестацију (скокови у воду с моста), спортског аеродрома, пешачких стаза, изградњу смештајних и угоститељских садржаја, садржаја за спорт и рекреацију (спортски клубови, изнајмљивање опреме), као и активирање и реконструкцију постојећих домаћинстава за туристичке и комплементарне намене; 
	

– Бродарево, центар туристичке зоне „Средиште”, у мрежи насеља категорисан као секундарни општински центар. Централни положај у односу на локалитете и садржаје подручја, повољни услови терена, саобраћајна доступност и ниво комуналне опремљености и урбанитета дају другачији, то јест урбани карактер туристичком центру. Планира се изградња хотела, минималног капацитета 100 лежајева (минимум 3*), информационог туристичког центра, визитор центра, као и урбана понуда: објекти културе, спортско рекреативног центра, забаве, трговине и слично, уз уређење јавних површина, тргова и паркова. Повезати насеље са реком. Уредити обалу за туристичко коришћење – културне и спортске манифестације. Уредити наутичко привезиште са пратећим садржајима. На супротној обали, у потпуном другачијем контексту планира се уређење плажа и еко кампа Гробнице;
– Гостун, центар туристичке зоне „Југ”. Положај дефинише насеље као центар транзитног туризма. Планира се изградња хотела/мотела и садржаја за туристе у транзиту (информациони пункт, банка, пошта, мењачница, сувенирница, сервиси), стајалишта, паркинга, станица за снабдевање горивом. Планиранио је уређење етно села у залеђу. Уређење саобраћајница и стаза ка локалитетима у окружењу.
Мотивација становништва за учешће у туристичкој привреди ће се вршити кроз повољне кредитне аранжмане, порески систем и субвенције у производњи или подизању и опремању објеката. Осим прописивања јасних мера и политика, неопходно је извршити и јасну институционалну поделу на субјекте који се старају за њихову реализацију (локалне туристичке организације, општинске управе, јавна предузећа, приватни сектор и слично), кроз јасно јавно-приватно партнерство. Едукација, маркетинг, информисање, кампање и друго, активности су које треба да прате планирање и реализацију туристичких акција у простору. 
	

 

III.2.4. Саобраћај и инфраструктурни системи 
	 
 
Oдрживи развој саобраћаја и саобраћајне инфраструктуре 
	 
 
План развоја друмског саобраћаја, као основног вида саобраћаја на посматраном подручју има највећи значај и мора бити у складу са развојем саобраћајно-транспортног система општина са подручја плана и у складу са Просторним планом Републике Србије. Основно концепцијско опредељење јесте повећање квалитета путне мреже и повећање доступности подручја, у првом реду изградњом нових деоница (од стационаже15 324 km+700 m до 330 km+600 m са тунелском деоницом „Брусовник”, и од стационаже 340 km+300 m до 342 km + 900m са тунелском деоницом „Јунаковине”), реконструцијом државног пута I реда број 21 и квалитетним повезивањем подручја са мрежом државних путева Републике Србије. На планском подручју, поред државног пута I реда путну мрежу чиниће и мрежа општинских путева. Општински путеви биће основни носиоци локалног повезивања у обухвату плана, а посредно преко државног пута I реда омогућаваће и даљинска кретања корисника. За мрежу општинских путева предвиђена је надградња мреже увођењем нових путних праваца и унапређење техничких елемената општинских путева (радијуса хоризонталних и вертикалних кривина, подужних и попречних профила коловоза, ширина попречних профил, одводњавања) у складу са Правилником о пројектовању јавних путева ван насељених места. Планским подручјем по правцу запад – исток пролази међународна пешачка стаза, према планској документацији вишег реда. Северно, изван граница планског подручја, планиран је и међународни бициклистички коридор. Развој немоторизованих видова саобраћаја имаће позитиван ефекат и на развој туризма на посматраном подручју. 
	

У области железничког саобраћаја у складу са Просторним планом Републике Србије планирана је ревитализација и модернизација магистралне једноколосечне електрифициране железничке пруге Београд – Ресник – Врбница – државна граница (са Црном Гором) за интермодални транспорт, са доградњом неопходних капацитета. На наведеној прузи на деоници Београд – Ваљево планирана је изградња другог колосека, док се на планском подручју задржава једноколосечна деоница.
У складу са планираним развојем простора у обухвату Просторног плана, динамиком привредног развоја, планираном инфраструктуром и популационим развојем, планиран је и развој саобраћајне инфраструктуре тако да се задовоље захтеви који ће се поставити пред саобраћајни и транспортни систем подручја. Саобраћајну мрежу у обухвату плана формирају постојеће и планиране саобраћајнице које су у функцији намене, интегралног и одрживог развоја подручја.
Друмски саобраћај:
Друмски саобраћај представља основни вид транспорта робе и јавног путничког превоза, а план његовог развоја мора бити усклађен са развојем саобраћајно-транспортног система градова, општина и Републике Србије. У складу са тим саобраћајнa инфраструктурa у друмском саобраћају ће се развијати реконструкцијом и доградњом државног пута I реда и то:
– од стационаже 324 km+700 m до 330 km+600 m, са тунелском деоницом „Брусовник”; и
– од стационаже 340 km+300 m до 342 km+900m, са тунелском деоницом „Јунаковине”,
 
–––––––––––
15 Стационажа преме референтном систему ЈП „Путеви Србије”.
 
 
као и допуњавањем мреже општинских путева изградњом нових саобраћајница. Изградњу нових општинских путева у највећој мери потребно је радити на коридорима постојећих путева, уз побољшање геометријских и експлоатационих карактеристика, чиме се подиже ниво услуге путева, а при том се штити простор очуване природе од трасирања нових коридора.
Планираном мрежом остварен је континуитет у кретању државним и општинским путевима унутар планског подручја, као и континуитет у међународним транзитним везама и везама са суседним општинама и регионима.
Просторним планом дата је функционална категоризација путне мреже коју чине саобраћајнице које су у привредној и у функцији интеграције планираних просторних целина. Функционалном категоризацијом планирана путна мрежа подељена је на државне путеве I реда и општинске путеве. 
	

А. Путна мрежа – државни путеви I реда: Државни пут I реда број 21 у највећем делу задржава постојећу трасу, са потребном ревитализацијом и реконструкцијом која је у току како би се побољшале његове техничко-експлоатационе карактеристике. У обухвату Просторног плана, траса државног пута I реда број 21 измешта се због изградње акумулације претежно тунелским деоницама на стационажама од 324 km+700 m до 330 km+600 m (тунел „Брусовник”) и од стационаже 340 km+300 m до 342 km+900 m (тунел „Јунаковине”).
Б. Путна мрежа – општински путеви: Општински путеви су главни носиоци локалних кретања, а преко мреже државних путева и даљинских кретања, тако да је Просторним планом предвиђено задржавање траса свих постојећих општинских путева према постојећим општинским одлукама, са предлогом нових који би побољшали повезаност насеља у обухвату Просторног плана, како међусобно, тако и са центрима из окружења, али и са државним путем I реда број 21. Нове везе (доградња или нове деонице општинских путева, као и њихови елементи) у потпуности су преузете из просторних планова јединица локалне самоуправе (ППО Пријепоље и ППО Сјеница). Нема измештања или укидања деоница општинских путева због реализације две бране и акумулација. Пут преко бране „Лучице” („Бродарево 2”), представља везу општинског пута Грачаница – Лучице – Сопотница (општински пут I реда број 19, општина Пријепоље) са државним путем I реда број 21.
Пешачке и бициклистичке стазе:
С обзиром да планским подручјем пролази међународна пешачка стаза као и међународна бициклистичка стаза у непосредној близини – северно од планског подручја, развој ових немоторизованих видова саобраћаја биће усклађен са развојним програмима Републике Србије.
Железница:
За магистралну једноколосечну електрифицирану пругу Београд – Ресник – Врбница – државна граница (са Црном Гором), Просторним планом Републике Србије планирана је ревитализација и модернизација за интермодални транспорт, са доградњом неопходних капацитета. Динамика реализације програма развоја железничког саобраћаја биће усклађена са републичким програмима развоја железничког саобраћаја, при чему је на деоници Београд – Ваљево планирана изградња другог колосека, док се на планском подручју задржава једноколосечна деоница.
Ваздушни саобраћај:
Просторним планом Републике Србије предвиђен је интензивни развој и изградња средњих и мањих аеродрома оспособљених за прихват и отпрему мањих савремених авиона намењених за пословна и туристичка путовања у локалном саобраћају, за обављање спортских делатности, аеродрома намењених пољопривредној авијацији, као и коришћење војних аеродрома за цивилни саобраћај у функцији унапређења и туристичког развоја подручја. На подрују Просторног плана, на позицији полетно-слетне стазе „Лучице”, развијаће се аеродром мањег капацитета са травнатом стазом, првенствено намењен спортским активностима.
 

Одрживи развој водопривредне инфраструктуре
 
Водоснабдевање:
Насеља на територији Просторног плана снабдеваће се водом из локалних изворишта. Формираће се систем за водоснабдевање насеља Бродарево са околином, систем „Сопотница” који ће, поред снабдевања водом успутних насеља, снабдевати и Пријепоље, и више мањих локалних водовода за сеоска насеља која ће користити локалне изворе.
Планира се:
– задржавање у функцији свих постојећих локалних изворишта;
– санитација насеља и спровођење мера санитарне заштите локалних изворишта водоснабдевања (и објеката дистрибутивног система), дефинисаних Правилником о начину одређивања и одржавања зона санитарне заштите изворишта водоснабдевања („Службени гласник РС”, број 92/08);
– обнова мрежа у циљу смањења губитака;
– повећање поузданости локалних водовода изградњом резервоара у зони насеља (са специфичним запреминама већим од 500 l/становнику) и повезивањем мањих водовода у веће групне системе. 
	

Проблем обезбеђења воде за сточарство решаваће се:
– изградњом резервоара на пасиштима, који би се пунили из извора у водном делу године;
– изградњом малих акумулација на привременим водотоцима у зонама пашњака, уз обезбеђивање вододрживости мерама заптивања (глинени екрани, торкрет и друго);
– пумпањем воде са нижих изворишта у резервоаре у зонама пашњака.
Према усвојеним стратешким документима водопривреде Србије из регионалних система се за насеља обезбеђују само недостајуће количине воде, након оптималне експлоатације њихових локалних изворишта. 
	

Основно планско опредељење јесте да се подручја на којима се налазе постојећа и планирана изворишта за снабдевање водом за пиће штите од намерног или случајног загађивања и других утицаја који могу неповољно да утичу на издашност изворишта и здравствену исправност воде.
Зоне санитарне заштите у оквиру локалних система водоснабдевања утврђују се Решењем о одређивању зона санитарне заштите изворишта, сходно Закону о водама („Службени гласник РС”, број 30/10), а на основу Елабората о зонама санитарне заштите изворишта и у складу са Правилником о начину одређивања и одржавања зона санитарне заштите изворишта водоснабдевања (чл. 3 – 5, 21 – 23) Зоне санитарне заштите подземних вода дефинисане су члановима 6 – 20 Правилника о начину одређивања и одржавања зона санитарне заштите изворишта водоснабдевања, а зоне санитарне заштите отвореног водотока дефинисане су чланом 24. истог правилника.
Одвођење отпадних вода:
У циљу решавања проблема санитарних отпадних вода, који је веома изражен, урађен је „Генерални пројекат сакупљања, одвођења и пречишћавања отпадних вода општине Пријепоље”. Овим пројектом је за Бродарево, Завинограђе и Поткрш и Грачаницу предвиђен систем са пакет постројењима/мокрим пољима. За остала насеља, где је концентрисано становништво, предвиђено је одвођење санитарних отпадних вода у заједничке водонепропусне септичке јаме које би се празниле од стране надлежне комуналне организације.
Канализација насеља је конципирана по сепаратном систему: Технолошке отпадне воде пречистити у комплексу предузећа. За одвођење атмосферских отпадних вода, тамо где постоје услови, планирана је изградња система атмосферске канализације. У осталим насељима атмосферске воде одводити површински.
Регулација водотокова:
У наредном периоду предвиђа се уређење Лима на подручју Бродарева и Велике Жупе са усвојеним критеријумом заштите.
На целој територији треба применити интегрално уређење бујичних сливова, са антиерозионим (грађевинско-техничким) радовима за уређење бујичних водотокова, изградњом преграда за задржавање наноса и биолошко-ретенционим радовима, комбинованим са административно-пропагандним мерама.
Све антиерозионе мере техничког карактера (израда каскада, поплета и мрежа) треба комбиновати са биолошким мерама (пошумљавање и затрављивање терена).
 

Одрживи развој телекомуникационе инфраструктуре
 
Одрживи развој телекомуникација и припадајуће инфраструктуре на планском подручју, базира се на следећем:
– приступну мрежу базирати на мултисервисним приступним чворовима са значајним уделом оптичких каблова у приступу;
– створити услове за максималну могућност бежичног приступа;
– стална модернизација мреже и увођење нових услуга у складу са светским стандардима;
– потпуна покривеност територије сигналом мобилне телефоније.
У наредном периоду предвиђена је потпуна дигитализација телефонске мреже, што подразумева увођење дигиталних комутационих центара и дигиталних система преноса у свим равнима мреже. Ово подразумева и полагање каблова са оптичким влакнима, као медијумом преноса на свим нивоима, како међумесне мреже, тако и месне мреже. 
	

Систем преноса треба да се одвија преко дигиталних аутоматских телефонских централа довољног капацитета, које треба поставити у свим насељима. За свако домаћинство обезбедити по један директан телефонски прикључак, као и довољан број прикључака за све привредне кориснике. 
	

Планира се увођење широкопојасних сервиса (Internet, IP TV, VoIP) у такозване TRIPLE PLAY услуге у мрежу за све кориснике на конзумном подручју. Да би се ово омогућило планира се постављање мултисервисних чворова (MSAN) који ће се у мрежу повезати оптичким кабловима, и то MSAN-ови: Лучице и Гостун.
Потребно је проширити постојећу и изградити нову подземну приступну мрежу припадајућих планираних MSAN-ова са дужином претплатничке петље од 800-2000м. У руралним деловима планског подручја са малом густином насељености, односно расутом структуром насеља као и на брдско-планинским теренима планира се примена CDMA и/или WiMAX технологије за бежични фиксни приступ. 
	

Изградњом антенских система и базних станица мобилне телефоније у складу са плановима развоја мобилних телекомуникација, омогућиће се рад овог система телекомуникација на целом планском подручју. На графичком прилогу уцртане су неке од потенцијалних зона за изградњу базних станица мобилне телефоније.
Све телекомуникационе инсталације које буду ометале изградњу планираних садржаја потребно је заштитити и изместити и обрнуто, све телекомуникационе инсталације које буду угрожене планираним садржајима потребно је изместити. Измештање обавити у свему према условима предузећа „Телеком Србија”.
Планиране објекте прикључити на телекомуникациони систем у складу са исказаним потребама и условима надлежних предузећа.
 

Одрживи развој енергетике и енергетске инфраструктуре 
	 
 
Ради остваривања одрживог развоја енергетике Републике Србије, сагласно општим принципима развоја садржаним у Просторном плану Републике Србије (2010. година) и принципима просторног развоја подручја посебне намене овог Просторног плана, просторни развој енергетике и енергетске инфраструктуре, заснива се на следећим принципима развоја:
– стимулисање истраживања енергетских потенцијала и извора у циљу стварања предуслова за веће коришћење домаћих енергената, као и локалних енергетских извора аутономних система за одређене енергетске потребе;
– интензивирање коришћења обновљивих извора енергије, при чему промовисање обновљивих извора енергије треба укључити у енергетске планове локалних заједница као део локалних енергетских стратегија;
– обезбеђивање приоритета изградње нових енергетских капацитета;
– обезбeђивање: повећања сигурности напајања корисника електропреносног система, повећања поузданости рада преносног система и смањења губитака у преносном систему;
– свеобухватан и координиран приступ рационализацији потрошње енергије и укупном повећању енергетске ефикасности;
– законским путем трајна заштита простора са хидроакумулационим басеном и енергетских коридора од даље изградње;
– законом и прописима обавезати инвеститоре енергетских објеката да у оквиру инвестиционих програма увек воде рачуна о оптималном коришћењу расположиве енергије, енергетској ефикасности, могућности когенерације топлотне и електричне енергије и заштити животне средине;
– стално и објективно информисање јавности о могућностима и ефектима штедње и рационалне потрошње и супституције енергије, као предуслова за складан развој, кроз средства јавног информисања и преко одговарајућих публикација;
– успостављање ефикасног система планског управљања и експлоатације изграђене енергетске инфраструктуре, уз примену савремених решења и модернизацију система преноса и дистрибуције;
– стварање услова за поуздано и рационално напајање електричном енергијом конзумног подручја.
Концепција развоја енергетике и енергетске инфраструктуре на подручју Просторног плана се примарно заснива на коришћењу хидроенергетског потенцијала реке Лим за одрживу производњу електричне енергије. Расположиви енергетски потенцијал овог дела водотока дефинисан је количином воде (74,4 m³/s, дуж целог потеза) и топографијом терена то јест котама улазног (519,00 m.н.в..) и излазног профила (462,00 m.н.в..) и износи: 364 GWh за коту успора 519,00 m.н.в.. Од овог потенцијала, у циљу приближавању технички искористивом, најпре треба одузети део који се односи на потез кроз Бродарево, а који се енергетски не користи, што износи 70 GWh. Преостали део потенцијала – 294 GWh је искористив у границама техничких могућности. Планира се изградња две хидроелектране: ХЕ „Бродарево 1” (узводно од Бродарева) снаге 26 MW, годишње производње 102,33 GWh и ХЕ „Бродарево 2” (низводно од Бродарева) снаге 32,4MW, годишње производње 130,51 GWh.
Основни технички подаци поменутих ХЕ приказани су у делу III.1. овог Просторног плана.
Прикључење ХЕ „Бродарево 1” и ХЕ „Бродарево 2” на електроенергетски систем (ЕЕС) Републике Србије, односно његову мрежу, мора бити обављено на квалитетан, безбедан и поуздан начин у складу са свим важећим прописима, стандардима и препорукама.
Везу ХЕ „Бродарево 1” са мрежом остварити на напону 110 kV, а пласман произведене енергије у електроенергетски систем омогућити преко далековода 110 kV. Потребно је изградити нове елементе ЕЕС:
– далековод ХЕ „Бродарево 1” – ЕВП Бродарево;
– обезбедити прикључак у ЕВП Бродарево;
– далековод ХЕ „Бродарево 1” – ТС Сјеница;
– обезбедити прикључак у ТС Сјеница.
Везу ХЕ „Бродарево 2” са мрежом остварити на напону 110 kV, а пласман произведене енергије у електроенергетски систем омогућити преко далековода 110 kV. Потребно је изградити нове елементе ЕЕС:
– далековод ХЕ „Бродарево 2” – ДВ1118 (ЕВП Бродарево – ТС Пријепоље).
За потребе резервног напајања сопствене потрошње до обе хидроелектране потребно је изградити далеководе 35 kV. Тачне трасе далековода утврдиће се идејним пројектом, у оквиру коридора приказаних на рефералној (и одговарајућој детаљној) карти.
Све постојеће далеководе и електроенергетске каблове, који ће бити угрожени изградњом планираних хидроелектрана потребно је прилагодити новом стању на терену, реконструисати или изместити по потреби.
Све постојеће далеководе као и трафостанице у обухвату плана по потреби реконструисати и заменити дотрајалу опрему савременом.
Плановима предузећа „Електромрежа Србије” планирана је изградња далековода 110kV „ХЕ Увац – Бродарево”.
На водотоцима у обухвату плана дозвољава се градња малих хидроелектрана (у даљем тексту: МХЕ) и издавање урбанистичких аката за њихову изградњу, на основу техничке документације израђене од стране овлашћеног пројектанта, уз прибављање услова заштите природе и водних услова и неугрожавање осталих корисника простора. МХЕ у каскадном низу припадајућег водотока/слива, микролокацијски ће се сагледати на основу појединачно урађених идејних решења по прибављању Водних услова и Услова заштите природе, које ће обезбеђивати потенцијални инвеститор, а да при томе не дође до сукоба интереса у погледу коришћења простора од стране осталих корисника.
Катастром малих хидроелектрана Србије дефинисане су потенцијалне локације са снагама преко 100 kW у обухвату Просторног плана (укупно 15 локација, приказаних у табели 17), 
	са укупном исталисаном снагом од око 4,5 MW. МХЕ су веома повољне са аспекта децентрализоване производње, јер могу да омогуће и локално снабдевање потрошача у удаљеним насељима.
Подаци из Катастра МХЕ Србије често не одговарају стварном стању на терену и не би их требало стриктно примењивати у данашњим условима без техно-економске и, посебно, еколошке евалуације решења и сагласно оптималном коришћењу расположивог потенцијала водотока. Услед значајног протока времена од израде ових катастара и насталих промена у простору и хидрологији, исти се могу користити као документациона подлога за припрему изградње МХЕ уз неопходност претходне провере стања у простору и хидрологији.
Постоји могућност и изградње МХЕ и на другим локацијама, као и МХЕ снаге мање од 100 kW, при чему треба водити рачуна да не ремете реализацију пројеката изградње МХЕ снаге веће од 100 kW на истом водотоку.
МХЕ нису еколошки прихватљиве на деловима заштићених подручја са режимом заштите I и II степена, што треба имати у виду као један од критеријума приликом ревизије локација МХЕ и проглашења заштићених подручја.
Прикључење МХЕ на електроенергетски систем Републике Србије, односно његову мрежу, мора бити обављено на квалитетан, безбедан и поуздан начин у складу са свим важећим прописима, стандардима и препорукама. Прикључење и њен оперативни рад не сме пореметити функсионисање електроенергетског система, ни умањити његову ефикасност и поузданост. Осим тога, није дозвољена ни деградација квалитета електричне енергије у електроенергетском систему при чему, се првенствено мисли на амплитуду напона, учестаност и хармонијски састав.
За тачну оцену оправданости изградње ветроелектрана на потенцијалним локацијама неопходно је спровести детаљна мерења брзине и правца ветра. Приликом одређивања локације за ветроелектране потребна пажња треба бити посвећена ризику по животну средину и процени прихватљивости тог ризика са становишта домаћих прописа у области заштите природе и животне средине, пре свега Закона о заштити природе („Службени гласник РС” бр. 36/09, 88/10 и 91/10 – исправка), и европских стандарда и искустава у изградњи ветроелектрана (израда стратешких процена утицаја на животну средину и студија о процени утицаја на животну средину), што се посебно односи на заштићена и еколошки значајна подручја. У обухвату Просторног плана планирана су истраживања на простору КО Милаковићи.
Обзиром на велике потенцијале дрвне биомасе, планирати њено коришћење за когенерацијску производњу енергије (топлотне и електричне), као и за самосталну производњу топлотне енергије. Предности когенеративних постројења се огледају у вишој енергетској ефикасности, максималном искоришћењу примарне енергије и могућности рада током целе сезоне. У когенеративним постројењима би се од дрвне биомасе производила топлотна енергија за грејање јавних објеката и домаћинстава, док би се генерисана електрична струја испоручивала у електроенергетски систем Србије.
Планирати коришћење соларне енергије за грејање, применом разних врста пасивних соларних система (комбинација архитектонских решења и соларних колектора) и активних соларних система (пасивни систем надограђен контролном електроником за аутоматизацију грејања, пумпама и другом опремом), али и 
	за производњу електричне енергије коришћењем фотонапонских система.
Коришћење нових и обновљивих извора енергије треба да се одвија у складу са условима заштите изворишта и заштите животне средине, природних и културних добара. Примена обновљивих извора енергије биће подржана регулативним и подстицајним мерама државе, како би се остварили очекивани позитивни ефекти на: смањење загађења животне средине, смањење потрошње електричне енергије за грејање, економску исплативост примене нових извора енергије, ефикасније коришћење енергије и смањење топлотних губитака и друго. 
	

 

III.2.5. Заштита животне средине, предела, природних и културних добара
 
Заштита животне средине
 
Концепција заштите и унапређења квалитета животне средине кроз даљи плански развој подразумева стриктно поштовање законске регулативе у свим областима које се дотичу ове области. Концепција заштите и унапређења животне средине заснива се на следећим задацима:
– планирање развоја на свим нивоима мора бити на принципима одрживог развоја, што подразумева рационално коришћење природних ресурса: воде, земљишта, као и свих других природних ресурса, уз очувaње и унапређење еколошких потенцијала простора, и афирмисање коришћења обновљивих извора енергије; 
	

– очување природних вредности: подручја квалитетних шума, квалитета воде за пиће, ваздуха, заштита пољопривредног земљишта и очување његовог квалитета за производњу здравствено безбедне хране, заштита биодиверзитета и екосистема, заштита и унапређења других природних и културних добара; 
	

– управљање комуналним, индустријским, опасним и другим токовима отпада, у складу са Стратегијом управљања отпадом за период 2010–2019. године („Службени гласник РС”, број 29/10), као и у складу са законима, уредбама и прописима који уређују ову област;
– спровођење мера превенције еколошких ризика, као и санације и ремедијације деградираних подручја; 
	

– спровођење поступка стратешких утицаја у фази израде планских докумената као и студије о процени утицаја на нивоу пројеката, уз интегрисање основних начела заштите животне средине (начела заштите права на здраву животну средину, превенције и предострожности, очувања природних вредности, одрживог развоја, одговорности загађивача, информисања и учешћа јавности) у све процесе планирања, пројектовања и реализације;
– очување природних вредности израдом планова нижег нивоа уз сарадњу са надлежним институцијама, и то кроз планирање еколошке мреже (мрежа вредних биотопа), издвајање карактеристичних типова предела и друго.
Досадашња пракса је потврдила чињеницу да се доследна реализација мера заштите животне средине никад не обезбеђује појединачним активностима и интервенцијама, већ за то мора постојати заједнички интегрални друштвени интерес.
Заштита животне средине се заснива на усклађивању планираних намена, делатности и активности са принципима заштите животне средине, пре свега заштите природних добара и заштите биодиверзитета. Применом мера заштите животне средине која доприноси одрживом развоју подручја дефинисана је просторна диференцијација животне средине, како би се планиране мере заштите спроводиле диференцирано, према еколошким зонама.
Просторна диференцијација животне средине:
Према просторној диференцијацији животне средине (према стандардима и искуствима ЕУ, као и одредбама ППРС), а узимајући у обзир стање квалитета животне средине и тренд у наредном периоду, просторни обухват предметног плана углавном припада подручју квалитетне животне средине (шумска подручја, туристичке зоне контролисаног развоја, пољопривредне ратарске и воћарске зоне, ливаде и пашњаци, ловна и риболовна подручја, водотоци II класе) са преовлађујућим позитивним утицајима на човека, живи свет и квалитет живота. За ова подручја треба обезбедити решења којима се елиминишу или умањују постојећи извори негативних утицаја односно увећавају позитивни као компаративна предност у планирању развоја. Потребно је резервисати и чувати подручја од загађивања из стратешких разлога. 
	

Подручја заштићених природних добара и она подручја који су у поступку заштите у оквиру планског обухвата, могу се сврстати у подручја изузетно квалитетне животне средине (подручја природних добара, подручја у поступку заштите, планински врхови и тешко приступачни терени, водотоци прве класе), у којима доминирају позитивни утицаји на човека и живи свет. Потребно је обезбедити таква решења којима се задржава постојеће стање квалитета животне средине и штите природно вредни и очувани екосистеми.
Зоне и локације претежно квалитетне животне средине одликују се присутним емитерима загађујућих материја у ваздуху (зоне уз државни пут и железничку трасу, рекултивациона подручја, ерозиона подручја, зоне експлоатационих радова, зоне интензивне пољопривреде, значајнија насеља).
Заштита и унапређење квалитета животне средине спроводиће се диференцирано, према просторно-еколошким зонама, на подручја: изузетно квалитетне животне средине, квалитетне животне средине и претежно квалитетне животне средине.
 
Табела 26. Просторна диференцијација планског подручја према квалитету животне средине, 2020. године
 





Опис подручја према степену загађености

и деградације



Карактеристике

подручја



Подручје





Подручја претежно

квалитетне животне

средине



– присутни емитери загађујућих материја, али без прекорачења граничних вредности полутаната;

– санирани простори дивљих депонија;

– изграђен, унапређен и проширен канализациони систем;

– експлоатација минералних сировина;

– обезбеђена инфраструктура за туристичке потребе.



– секундарни општински центар Бродарево;

– зоне експлоатације минералних неметаличних сировина;

– државни пут првог реда М-21;

– туристички локалитети и зоне.





Подручја квалитетне

животне средине



– примењене мере управљања отпадом;

– изграђен и унапређен систем за одвођење отпадних вода;

– негативни утицаји из саобраћаја сведени на минимум уз адекватну заштиту;

– органска пољопривреда као принцип развоја;

– природни чисти водотоци (друге класе).



– зоне приобаља акумулација;

– зоне саниране изградње;

– речни токови друге класе квалитета – Лим са притокама;

– пољопривредни рејони пашњачког и интензивног сточарства и мешовите сточарско-ратарско-воћарске производње;

– шумска подручја.





Подручја изузетно

квалитетне животне

средине



– подручја будућих заштићених природних добара;

– подручја заштићена међународним конвенцијама, IBA, IPA подручја;

– изворишта водотока са водом највишег квалитета;

– подручја очуване природе и пејзажа.



– подручја предвиђена за заштиту природних вредности (Предео изузетних одлика Озрен-Јадовник и Камена Гора);

– изворишни делови река (Пилиповића поток, Пријеснички пток, Барски поток, Думача);

– речни токови прве и прве/друге класе (Пилиповића поток, Пријеснички пток, Барски поток, Думача, Вртовљанска и Мрчковачка река).




 
Мере заштите вода, земљишта и ваздуха:
Заштита природних вредности обухвата заштиту, очување и унапређење квалитета вода, земљишта и ваздуха, као најзначајнијих фактора доминантне заштитне функције планског подручја. 
	

У области заштите вода, техничким решењима објеката хидроенергетског система предвиђено је следеће:
– евакуација великих вода преко прелива брана у циљу ублажавања последица плављења при наиласку поплавног таласа;
– испуштање вода минимално одрживог протицаја континуално низводно од бране, у довољним количинама које гарантују опстанак и развој флоре и фауне у кориту реке Лим;
– несметан пронос речног наноса преко преливне бране у току поводња, ради спречавања акумулирања наноса у језеру;
– чишћење решетки на круни бране чистилицом од вученог и суспендованог наноса.
У циљу заштите квалитета вода у акумулацијама и контроле процеса еутрофикације, а тиме и квалитета воде на целом потезу Лима који се планира за хидроенергетско коришћење, неопходна је примена следећих мера:
– израда нумеричког симулационог модела квалитета воде у акумулацијама, ради прогнозе квалитета воде за постојеће и будуће услове коришћења простора на сливу акумулација;
– строга контрола урбанизације и привредног развоја приобалног подручја акумулација са каналисањем продукованих отпадних вода и обавезним пречишћавањем пре њиховог испуштања у акумулације;
– успоставити систем адекватног управљања комуналним и осталим отпадом, на целом сливном подручју будућих акумулација;
– спроводити редовно праћење квалитета воде у складу са симулационим моделом на више профила у акумулацијама.
У области заштите земљишта, на планском подручју примењиваће се следећа правила и мере:
– редовно праћење и осматрање обале акумулација ради одржавања стабилности и избегавања појаве клизишта и нестабилности;
– контролисано и организовано прикупљање отпадних вода, чврстог комуналног и осталог отпада, у складу са законском регулативом;
– давање предности традиционалним пољопривредним гранама, које имају повољне услове за развој и доприносе очувању еколошке равнотеже, пре свега избором одговарајућих култура и начина обраде земљишта према његовим педолошким условима, нагибу и експозицији;
– припрема превентивних и оперативних мера заштите, реаговања и поступака санације земљишта у случају хаваријског изливања опасних материја у околину. 
	

Изградња хидроелектрана „Бродарево 1” и „Бродарево 2” има позитиван утицај на квалитет ваздуха, услед смањења емисије штетних гасова у атмосферу. У области заштите ваздуха, на подручју плана примењиваће се следећа правила и мере:
– смањење нивоа емисије из постојећих и нових извора загађивања ваздуха повећањем потрошње обновљивих извора енерије; 
	

– успостављање система мониторинга квалитета ваздуха у складу са Европском директивом о процени и управљању квалитетом амбијентног ваздуха (Council Directive, 96/62/EC). 
	

Управљање отпадом:
У току је реализација савремене регионалне депоније Бањица, за четири општине (Пријепоље, Прибој, Нова Варош и Сјеница), која је лоцирана на територији општине Нова Варош.
На нивоу општине Пријепоље покренуте су иницијативе за одређивање локације за изградњу и рад постројења за складиштење, третман и одлагање грађевинског отпада и отпада од рушења објеката (КО Ивање). Такође је покренута иницијатива за утврђивање локације трансфер станице за прикупљање комуналног отпада, као и откупно сабирног центра за анимални отпад и азила за животиње (МЗ Бродарево).
У области управљања отпадом на планском подручју примењиваће се следећи принципи:
– смањење количине отпада (превенција стварања отпада, поновна употреба производа за исту или другу намену);
– рециклажа отпада (ради добијања сировина за производњу истог или другог производа);
– коришћење вредности отпада (компостирање, коришћење енергије из отпада и друго);
– безбедно одлагање отпада на депоније. 
	 
У периоду до изградње регионалног центра за управљање комуналним отпадом, унапређује се организовано сакупљање и транспорт отпада са планског подручја, и санирају подручја дивљих депонија, пре свега оних које угрожавају квалитет вода и изворишта. 
	

Унапређење сакупљања и одвожења отпада са планског подручја и дефинисање оптималних рута и учесталости прикупљања, значајно је са аспекта ефикасности будућег транспорта отпада до трансфер станице и даље до регионалне санитарне депоније. 
	

Одлагање комуналног, индустријског, грађевинског и кабастог отпада и амбалаже забрањено је у режиму II степена заштите за заштићена природна добра, добра која су у поступку проглашења заштите, и просторе идентификованих просторних целина са посебним природним обележјима и вредностима . 
	

Унапређење свести о потреби смањења количине отпада на извору, поновног коришћења и рециклаже отпада (селективно одлагање отпада), обезбедиће се припремом и спровођењем образовних програма и путем средстава јавног информисања. 
	

 

Заштита од елементарних непогода и других несрећа
 
Заштита од елементарних непогода и других несрећа је организован систем заштите, спасавања људи, материјалних и културних добара и животне средине као и отклањања последица елементарних непогода, техничко-технолошких несрећа-удеса и катастрофа, ратних и других већих несрећа, и регулисана Законом о ванредним ситуацијама („Службени гласник РС”, бр. 111/09 и 92/11):
– Елементарна непогода је догађај хидрометеоролошког, геолошког или биолошког порекла, проузрокован деловањем природних сила, као што су: земљотрес, поплава, бујица, олуја, јаке кише, атмосферска пражњења, град, суша, одроњавање или клизање земљишта, снежни наноси и лавина, екстремне температуре ваздуха, нагомилавање леда на водотоку, епидемија заразних болести, епидемија сточних заразних болести и појава штеточина и друге природне појаве већих размера које могу да угрозе здравље и живот људи или проузрокују штету већег обима; 
	

– Техничко-технолошка несрећа – удес је изненадни и неконтролисани догађај или низ догађаја који је измакао контроли приликом управљања одређеним средствима за рад и приликом поступања са опасним материјама у производњи, употрeби, транспорту, промету, преради, складиштењу и одлагању, као што су пожар, експлозија, хаварија, саобраћајни удес у друмском, речном, железничком и авио саобраћају, удес у рудницима и тунелима, застој рада жичара за транспорт људи, рушење брана, хаварија на електроенергетским, нафтним и гасним постројењима, акциденти при руковању радиоактивним и нуклеарним материјама; а чије последице угрожавају безбедност и животе људи, материјална добра и животну средину;
– Катастрофа је елементарна непогода или друга несрећа и догађај који величином, интензитетом и неочекиваношћу угрожава здравље и животе већег броја људи, материјалнa добра и животну средину, а чији настанак није могуће спречити или отклонити редовним деловањем надлежних служби, органа државне управе и јединица локалне самоуправе, као и несрећа настала ратним разарањем или тероризмом.
Заједничка својства природних непогода, без обзира на различитост, су:
– просторна детерминисаност (место појаве/последице и величина захваћене територије);
– временска детерминисаност (трајање појаве/последице);
– учесталост (такозваног „повратни период”);
– последице и други негативно ефекти (зависе од јачине, учесталости и трајања непогоде).
Полазећи од чињенице да је већину елементарних непогода и других несрећа тешко или чак немогуће предвидети, приступ у планирању је на превенцији, заштити од негативних дејстава, као и адекватно одређивање планских решења и избор локација за изградњу. Тренутно стање карактерише непотпуност и недоступност информација о ризицима од могућих елементарних непогода и других несрећа, као и о последицама које могу да изазову. Посебно се издваја недовољан капацитет локалних органа, стручних служби и консултаната за савремени приступ управљању ризицима од елементарних непогода и акцидената, као и неадекватан мониторинг природних, природно-антропогених и антропогених процеса у циљу заштите од елементарних непогода и акцидената. Најугроженије делове територије представљају подручја насељских агломерација, где су највеће концентрације становништва, грађевинског фонда, привредног, непривредног и инфраструктурног потенцијала.
Имајући у виду природне карактеристике планског подручја, као и на основу спроведене анализе и услова надлежних институција подручје Просторног плана подложно је, у одређеној мери, опасностима од елементарних непогода и то:
– земљотреса: на сеизмолошкој карти публикованој 1987. године за повратне периоде од 50, 100, 200, 500, 1000 и 10 000 година која приказује очекивани максимални интензитет земљотреса са вероватноћом појаве 63% подручје Просторног плана се на олеати за повратни период од 500 година налази у зони 8° MCS скале. Догођени максимални сеизмички интензитет на подручју плана је био 5° MCS као манифестација земљотреса Пријепоље – Сјеница. Жаришта која одређују ниво сеизмичке угрожености на простору плана су Пријепоље, Сјеница и Нова Варош;
– клизања тла: Катастар клизишта за планско подручје не постоји. У обухвату плана могу се издвојити потенцијално најугроженије зоне клижења тла, а на основу ППРС, Ризици од природних непогода и технолошких удеса; 
	

– атмосферских непогода: На основу ППРС, Ризици од природних непогода и технолошких удеса, подручје плана налази се у зони угроженој атмосферским непогодама;
– поплава, бујице и ерозија: све притоке Лима су бујичног карактера, наноси и поплавни таласи угрожавају обале и насеља. Системи за заштиту од поплава, бујица и ерозије су неразвијени. На територији обухваћеној планом нису извођени регулациони радови на водотоковима;
– пожара: подручје плана одликује се шумовитошћу. Неопходно је да се превентивно делује, имајући у виду да се по правилу шумски пожари дешавају као последица низа фактора, од којих је најчешћи људски.
Основни циљ је интегрално управљање природним непогодама и технолошким удесима као основ за обезбеђење услова за ефикасан просторни развој, очувања људских живота и здравља, природних и културних вредности и материјалних добара. Оперативни циљеви су:
– очување и унапређење заштите од елементарних непогода и других несрећа;
– спровођење мера превенције, приправности и одговора на елементарне непогоде и друге несреће на свим нивоима (од предузећа до Републике Србије);
– усклађивање националних прописа из области управљања елементарним непогодама и другим несрећама са законодавством ЕУ;
– институционално, организационо и кадровско јачање система одбране од елементарних непогода и других несрећа;
– формирање регионалног система заштите од елементарних непогода и других несрећа;
– међународна сарадња са Црном Гором у функцији заштите од ерозије и смањења продукције наноса.
Концепција заштите и управљања полази од чињенице да је на свим нивоима и у свим фазама планирања потребно дефинисати прихватљив ниво ризика од елементарних непогода и других несрећа. Системом превентивних, организационих и других мера и инструмената интервенише се у циљу спречавања настанка ризика од елементарних непогода и других несрећа, односно смањивања последица на прихватљив ниво. Да би се могла извршити правилна процена степена повредивости простора, односно ограничења за његово коришћење, потребно је израдити одговарајуће катастре угрожености простора од елементарних непогода, односно израдити одговарајући информациони систем о простору. На основу сазнања и истраживања дефинисале би се објекти и зоне могућих ризика, вероватноће појављивања, обима последица и на основу тога дефинисање планова заштите и приоритета заштите у планирању простора. Потребно је у наредном периоду развијати систем интегралне заштите од елементарних непогода и других несрећа. На основу Закона о ванредним ситуацијама и на основу Процене угрожености доноси се План заштите и спасавања у ванредним ситуацијама а у складу са Националним планом заштите и спасавања у ванредним ситуацијама Републике Србије.
Заштита од земљотреса:
Према добијеним подацима од Републичког сеизмолошког завода (РСЗ) у планском подручју се не очекују катастрофални земљотреси. У циљу заштите од земљотреса морају се строго поштовати технички прописи о изградњи објеката који се односе на носивост и стабилност терена и објеката. Пројектовање и изградња објеката обавља се у складу са Правилником о техничким нормативима за изградњу објеката високоградње у сеизмичким подручјима и Правилником о техничким нормативима за пројектовање и прорачун инжењерских објеката у сеизмичким подручјима. Такође, одговарајуће службе морају имати разрађене планове о евакуацији и збрињавању становништва у случају појаве земљотреса свих интензитета. Правила и услови изградње, односно технички нормативи су тако дефинисани да у случају максималних потреса може евентуално доћи до оштећења инфраструктуре. 
	

Смернице за заштиту од земљотреса: макросеизмичко и микросеизмичко зонирање и картирање вулнерабилности (заснованих на адекватним истраживањима).
Заштита од клизишта:
У планском хоризонту санирати она клизишта на којима ће материјална улагања бити оправдана, као и она која која угрожавају значајне грађевинске и инфраструктурне објекте. Санирање клизишта и спречавање појаве нових извршиће се применом техничких и биолошких мера.
Смернице за управљање ризиком од клизишта: израда Катастра клизишта за планско подручје; припрема и организација превентивних мера одбране од клизишта; информисање и образовање становништва о факторима интензивирања клизишног процеса.
Заштита од атмосферских непогода:
У планском подручју шуме су заступљене на великој површини, па представљају природну препреку и делимичну заштиту насеља и објеката од ветрова. Мере заштите од удара јачих ветрова треба да буду пре свега превентивне јер од њиховог правилног и благовременог извршавања зависиће и ефикасност оперативних мера. Дендролошке мере састоје се у засађивању високог зеленила које представља баријеру ветру и у знатној мери смањује његову јачину, снагу и брзину. Одбрана од града оствариваће се мрежом противградних објеката као делом противградне одбране шире територије. Како не постоји систем одбране од штетних последица мраза и поледице, неопходно је овај систем развијати у регионалним и локалним условима. Ово се пре свега односи на повећање поузданости рада инфраструктурних система, одржавања саобраћајница, као и рад јавних служби. Борба против поледице се одвија у оквиру редовних осматрања, мерења метеоролошких параметара и проглашавање одговарајућег степена приправности у циљу да надлежне службе благовремено приступе акцији чишћења саобраћајница и других површина.
Смернице за управљање ризицима од атмосферских непогода: повезивања радарских центара у јединствену мрежу системом брзих линкова, као и њено укључивање у европску мрежу радара (ОПЕРА); систем одбране од града ставити у функцију вишенаменског коришћења.
Заштита од поплава и ерозија:
Постојећи планови редовних и ванредних мера за одбрану од поплава морају се доследно примењивати у зависности од хидролошких услова и проглашавања мера у оквиру редовних мерења и хидролошких осматрања које обавља Републички хидрометеоролошки завод. На целој територији треба применити интегрално уређење бујичних сливова са антиерозионим (грађевинско-техничким) радовима за уређење бујичних водотокова са изградњом преграда за задржавање наноса и биолошко-ретенционим радовима, комбинованих са административно-пропагандним мерама. Планиране две акумулације и хидроелектране „Бродарево 1” и „Бродарево 2” Бродарево на Лиму су акумулације првог приоритета са наменама: Е – енергетика, П – заштита од поплава, О – оплемењавање малих вода, Р – рибарство, Т – одрживи туризам.
Смернице за управљање ризицима од поплаве и ерозије
– активне и пасивне мере одбране од поплава, одржавање прописаног режима акумулације и одржавање резервисаног простора за задржавање таласа великих вода, као и контрола функционалности евакуационих органа;
– у оквиру пасивне одбране од поплава, прописано одржавање одбрамбених насипа. У току одбране од поплава, перманентна контрола стања насипа и регистровање негативних појава. У случају непосредне опасности, предузимање ванредних мера за одбрану;
– формирање савремених информационих система за управљање;
– инвестирање у радове за перманентну контролу ерозионих процеса у сливу, као меру превенције и активне одбране од поплава;
– израда Планова за проглашење ерозионих подручја и одбрану од бујичних поплава, што представља законску обавезу за све општине на чијим се територијама налазе бујични токови. У циљу интегралне заштите неопхосно је сагледати стање ерозије на делу слива Лима који се налази на територији Републике Србије и предузети одређене мере, за шта је најцелисходније израдити поменуте планове за општине Пријепоље и Сјеница;
– организација превентивних мера одбране од поплава (формирање оперативног штаба за заштиту од поплава, успостављање система координације и веза и раног упозорења о опасности од поплава, информисање и обука становништва);
– организација комуналних и хидротехничких активности у току одбране од поплава (активности на одбрамбеној линији, контрола ерозије око објеката у речном кориту, уклањање површинског наноса код мостова и других објеката).
Заштита од техничко-технолошких несрећа (удеса):
На основу процене угрожености, извештаја о безбедности и планова заштите од удеса привредних друштава и других правних лица са територије плана надлежни органи, уз неопходну координацију и сарадњу са непосредним окружењем, сачињавају План заштите од удеса који је саставни део Просторног плана заштите и спасавања у ванредним ситуацијама.
Смернице за управљање ризицима од технолошких удеса
– успостављање ефикасне вертикалне и хоризонталне координације надлежних органа и стручних служби од републичког до локалног нивоа; 
	

– израда средњерочног и дугорочног програма за санацију и финансирање решења у потенцијалнон угроженим зонама;
– јачање капацитета институција, планера, инжењера и других учесника у планирању и спровођењу планова за управљање технолошким ризиком;
– унапређење информисања и консултовања грађана и јавности о технолошким ризицима.
Заштита од пожара и експлозија:
Заштита од пожара регулисана је Законом о заштити од пожара („Службени гласник РС”, број 111/09). Ризик од појаве пожара и експлозија умањиће се следећим планским мерама заштите:
– предвиђена саобраћајна приступачност шумским подручјима биће реализована изградњом мреже јавних, службених и шумских путева, рачунајући ове објекте истовремено и као противпожарне баријере које деле шуму на мање сегменте; 
	

– при пошумљавању нових површина предвидети планске противпожарне баријере; 
	

– планиране акумулације представљају значајне резервоаре за обезбеђивање довољних количина воде;
– служба осматрања и јављања биће организована првенствено по захтевима противпожарне заштите; 
	

– заштита од пожара спроводиће се уз садејство средстава и служби противпожарне заштите центара у систему насеља;
– у процесу гасификације подручја, неопходно је урадити план заштите од пожара;
– у циљу противпожарне заштите треба регулисати пролаз и заустављање возила која превозе опасне материје. Кретање ових возила кроз планско подручје треба да буде искључиво дефинисаним трасама, са одређеним и уређеним местима за њихово заустављање;
– са аспекта заштите од пожара, посебан акценат је дат на стриктном поштовању важећих техничких прописа који регулишу материју заштите од пожара и експлозија у индустрији, енергетици, грађевинарству, шумарству, саобраћају и друго, а у циљу сигурности људи и објеката, постројења, уређаја, опреме и других средстава рада.
Смернице за управљање ризицима од пожара
– успостављање и имплеметација Програма унапређивања заштите шума од пожара;
– смањење опожарене површине кроз брзо откривање појаве шумских пожара, брзу дојаву и ефикасно гашење шумских пожара док су још у почетној, иницијалној фази. Неопходно је постојање: шумских комуникација, теренских возила за осматрање шума у критичним периодима појаве шумских пожара.
 

Заштита простора од интереса за одбрану земље и цивилна заштита
 
Уређење подручја Просторног плана за потребе одбране земље и заштите од ратних разарања засниваће се важећим прописима, ставовима и Условима Министарства одбране. Основни циљ усаглашавања просторног развоја са потребама одбране је стварање просторних услова који ће у потпуности одговарати потребама савременог система одбране, ради сигурног функционисања у условима угрожавања безбедности, обезбеђење просторних услова за несметано функционисање војних комплекса и објеката од посебног значаја за одбрану земље из непосредног окружења, смањење негативних утицаја војних комплекса на животну средину и простора за посебне намене и стварање услова за цивилну заштиту становништва, материјалних и природних ресурса у случају елементарних непогода и удеса
Цивилна заштита је организован систем чија је основна делатност заштита, спасавање и отклањање последица елементарних непогода, техничко-технолошких несрећа, ратних и других већих опасности које могу угрозити становништво, материјална и културна добра и животну средину у миру и ванредном и ратном стању. Систем цивилне заштите чине лична и узајамна заштита, мере и задаци цивилне заштите, органи управљања и руковођења цивилном заштитом, правна лица опремљена и оспособљена за заштиту и спасавање, јединице цивилне заштите и систем осматрања, обавештавања и узбуњивања. Цивилна заштита се организује и оспособљава у складу са проценом угрожености и могућностима за заштиту и спасавање а с обзиром на степен угрожености и повредљивости од елементарних непогода, техничко-технолошких несрећа и других несрећа и опасности у миру и у рату. Цивилна заштита у ратном и ванредном стању организује се и функционише као део система одбране. Цивилна заштита дефинисана је Законом о одбрани, Законом о ванредним ситуацијама и Законом о заштити од пожара.
Приступ планирању и уређењу простора са аспекта потреба одбране земље састоји се у дефинисању општих планских мера и посебних просторних услова и захтева који се уграђују у план и представљају полазну основу за материјализацију система одбране и заштите. Као опште планске мере којима се повећава отпорност предметног простора за потребе одбране и заштите издвајају се следеће мере:
– активирање свих потенцијала развоја подручја (туризам, пољопривреда...) ради ангажовања локалног становништва у циљу смањивања миграција у околна места и градове;
– формирање система насеља и центара ради обезбеђивања равномерног распореда становништва и активности;
– стимулисање развоја пољопривреде, уз рационално коришћење свих пољопривредних површина и њихову заштиту од бесправне изградње;
– заштита шумских површина од пожара, пошумљавање деградираних делова постојећих шума и спречавање непланске сече и уништавања шума;
– развој мањих прехрамбених и занатских капацитета равномерно распоређених на предметном подручју;
– развој путне мреже којом се обезбеђује могућност коришћења алтернативних и обилазних праваца;
– смањивање повредивости путних објеката (мостови, тунели) адекватним техничким решењима;
– развој телекомуникационе мреже на целокупној територији, уз могућност повезивања цивилних и војних система;
– заштита изворишта воде за пиће (извори, бунари) и њихово укључивање у локалне и регионалне системе водоснабдевања;
– искоришћавање водног богатства за формирање мањих акумулација са вишенаменским коришћењем (водоснабдевање, хидро-централе);
– планирање електроенергетске инфраструктуре без предвиђања великих електроенергетских чворишта и уз што већу могућност коришћења алтернативних и обновљивих извора енергије.
Основу планирања и уређења простора за потребе одбране земље чини укупна постојећа инфраструктура на територији плана, оптимално прилагођена за извршавање додељених мисија и задатака Војске Србије у супротстављању идентификованим изазовима, ризицима и претњама безбедности:
– саобраћај и везе као кључни фактори развоја подручја, истовремено су и основни услови за организовање одбране и заштите од ратних разарања. У отежаним планинским условима саобраћаја, диференцирана мрежа јавних државних и општинских путева представља важан елемент одбране и заштите од ратних разарања. У планирању система веза уважен је њихов посебан значај за издвојена планинска подручја, што има посебан значај за одбрану и заштиту од ратних разарања;
– водоснабдевање је предвиђено јединственим системима, састављеним од повезаних сепаратних и већег броја локалних система, чиме је омогућено алтернативно снабдевање са високим степеном поузданости и ниским степеном повредивости;
– планирани концепт полицентричног система насеља општина чији су делови у обухвату плана омогућава очување дисперзног размештаја постојећих насеља, што је у складу са начелима одбране земље.
Уређење подручја плана за потребе одбране засниваће се на условима и захтевима Министарства одбране за прилагођавање Просторног плана потребама одбране земље, а у складу са Законом о одбрани („Службени гласник РС” бр. 116/07, 88/09 и 104/05), Одлуком о објектима од посебног значаја за одбрану („Службени гласник РС”, број 112/08) и Одлуком о врстама инвестиционих објеката и просторних и урбанистичких планова значајних за одбрану земље („Службени лист СРЈ”, број 39/95):
– према подацима преузетим из Просторног плана општине Пријепоље и Просторног плана општине Сјеница, у граници обухвата предметног Просторног плана нису евидентирани објекти од значаја за одбрану земље;
– обавештењем број 2852-4 од 29. септембра 2010. године, Министарство одбране – Сектор за материјалне ресурсе – Управа за инфраструкруру, у поступку израде Идејног пројекта за изградњу енергетских објеката хидроелектрана „Бродарево 1” и „Бродарево 2” дефинисано је да нема посебних услова и захтева за прилагођавање потребама одбране земље.
– у складу са дописом Министарства унутрашњих послова – Управе граничне полиције, број 28 -408/11 од 22. августа 2011. године, а према Закону о заштити државне границе („Службени гласник РС”, број 97/08), у пограничном појасу уз граничну линију са Црном Гором, дубине 300 m, не планира се изградња објеката и подизање засада високог растиња и пољопривредних култура. Овим дописом наглашена је могућност корекције граничне линије како разграничење између Србије и Црне Горе није завршено. На подручју обухваћеним планом функционише гранични прелаз Гостун (међународни друмски) за који је у току израда Просторног плана детаљне регулације ГП Гостун.
Заштита становништва, материјалних и културних добара од ратних дејстава и других несрећа и опасности реализује се изградњом заштитних објеката у складу са извршеном проценом угрожености и повредивости предметног подручја. У складу са Уредбом о организовању и функционисању цивилне заштите („Службени гласник РС”, број 21/92) и Одлуком о утврђивању степена угрожености насељених места која би могла бити циљ напада у рату, заштита становништва, материјалних и културних добара реализује се у заштитним објектима – склоништима допунске заштите, породичним склоништима и рововским склоништима – заклонима, а све у складу са Одлукама општинских штабова цивилне заштите.
 

Заштита и одрживо коришћење природе и природних вредности
 
Општи принципи заштите природе и природних вредности усклађени су са ширим секторским принципима у интегралној и комплексној области заштите животне средине. Основни принципи који су усмерени у стратешкој и развојној политици заштите природе, биодиверзитета, геонаслеђа и разноврсности предела су:
– утврђивање реалног стања вредности, квалитета и угрожености простора као ресурса, и након тога потребне приоритете за његову заштиту, ревитализацију, санацију, коришћење и унапређење;
– заустављање или умањење активности које воде ка осиромашењу и деградацији потенцијала биодиверзитета и геодиверзитета;
– обезбеђивање имплементације принципа одрживог развоја у циљу заустављања губитака природних ресурса и подстицање њихове ревитализације;
– успостављање интегралног и ефикасног система заштите и одрживог коришћења биодиверзитета и геодиверзитета Србије, који ће одговарати постављеним националним стратешким оквирима, али и бити што је могуће више кохерентан са међународним критеријумима.
Систем заштите природе на простору у обухвата Просторног плана, требало би развијати у складу са општим и посебним циљевима из ове области, али и сагласно са другим секторским политикама развоја (посебно у области пољопривреде, шумарства, водопривреде, енергетике и туризма). Концепција будућег развоја простора мора бити синхронизована са концепцијама будућег развоја, како суседних општина, Пријепоље и Сјеница, тако и суседних држава, Србије и Црне Горе. 
	

Генерално, концепт заштите неког простора је детерминисан потребом да се: заштите посебне природне и створене вредности (укључујући и споменичко наслеђе), а њихово окружење уреди и тако организује како би што пре било стављено у функцију коришћења и презентације наведених вредности; рационално користе расположиви природни ресурси на начин који неће угрозити неке од уочених квалитета посматраног простора; цело природно добро достојно презентира и користи на начин и у обиму који је компатибилан са његовим примарним вредностима, као и настојањем да се спрече сви постојећи и потенцијални облици деградације овог простора. 
	

Oдржањем еколошког и функционалног континуитета у заштити, требало би посматрати и укључење природних добара у међународне програме и иницијативе заштите, еколошке мреже и коридоре. Интегралном заштитом природних вредности које су просторно и функционално повезане остварује се умрежавање различитих биотопа и абиотичких услова. 
	

Континуирано очување примарних природних вредности, кроз номинацију и активну заштиту, пружа велику развојну шансу простору за интензивније промовисање његових вредности у циљу међународно значајних научних истраживања, али и својеврсних туристичких потенцијала заснованих на атрибутима еколошки очуваних природних целина. 
	

Успешна реализација управљачких мера и активности из области заштите природе, могућа је само уз прихватање, подршку и учешће локалних заједница, које ће у заштити природе препознати шансу за развој, а не ограничење у личном и економском развоју заједнице. Перманентан образовни процес и активна сарадња између локалних заједница и јавних предузећа, Завода за заштиту природе и надлежних министарстава, допринеће повећању квалитета знања о природним вредностима и потреби унапређења њихове заштите и валоризације.
У циљу заштите постојећих природних вредности и постизања амбијенталне прихватљивости пројекта хидроенергетског система потребно је:
– при озелењавању деградираних површина максимално их уклопити у првобитно природно аутохтоно стање, ради очувања улоге водотока као еколошког коридора;
– извршити озелењавање површина у околини акумулација слободним пејзажним стилом прилагођеним просторним могућностима, аутохтоним дрвенастим врстама и полагањем травнатог засада, ради максималног уклапања у амбијент приобаља, уз избегавање инвазивних (алохтоних) биљних врста и ради повезивања зеленила са глобалним вегетационим целинама;
– уређивати и одржавати максималну чистоћу обала акумулација;
– приступити изградњи приобалних објеката нових садржаја уз максимално очување постојеће вегетације, њихово уклапање у зелене површине и даље повећање естетских вредности простора.
Основно планско опредељење је очување и одрживо коришћење природе, заштићених подручја и природних вредности, пре свега дивље флоре и фауне, феномена геонаслеђа и предела, на начин који истовремено обезбеђује јавни интерес у заштити и очувању природних добара, и омогућава економски развој подручја. То подразумева повећање ефикасности система управљања заштићеним подручјима, пре свега обезбеђење адекватне институционално-организационе подршке и кооперацију свих релевантних актера заштите природе, ради остваривања нормативне (законске и планске) заштите, истраживања, презентације и мониторинга природних вредности. 
	

На основу документације Завода за заштиту природе Србије и увидом у Централни регистар заштићених природних добара, утврђено је да се на простору обухвата Просторног плана налазе: 
	

Природна добра за која су започете активности за покретање поступка заштите:
– Предео изузетних одлика „Озрен – Јадовник” (у обухвату Просторног плана: целе КО Горњи Страњани, КО Гробнице и КО Милаковићи) – одликује се високопланинским красом са развојем морфоструктуре, кањонима, клисурама и питомим пропланцима карактеристичним за динарске планине Старог Влаха. Регистрован је као један од најзначајнијих центара диверзитета флоре у Србији. Разноврсност фауне птица и сисара је такође изузетна. Већи број заселака, са посебним етнолошким и споменичким својствима, овом простору даје посебан печат. Површина природног добра у оквиру обухвата плана је око 64,4 km², од чега је око 29,0 km² под режимом заштите II степена;
– Предео изузетних одлика „Камена гора” (у обухвату Просторног плана: цела КО Крушево, део КО Грачаница и део КО Миљевићи) – планинска површ рашчлањена дубоким клисурама и кањонским долинама. Мозаичан распоред шума и питомих пропланака чини овај простор јединственим. Он је станиште бројних ретких и угрожених биљних и животињских врста. Очувани природни пејсажи, специфични објекти народног градитељства, културно-историјско наслеђе и традиционални начин живота издвајају овај простор као посебан. У оквиру планског обухвата 1.129,3 ha припада Каменој Гори, од чега је 682,7 ha под режимом заштите II степена;
– Еколошка мрежа захвата источни део Камене Горе и западни део Јадовника. Она представља скуп функционално повезаних или просторно блиских еколошко значајних подручја, која биогеографском заступљеношћу и репрезентативношћу значајно доприносе очувању биолошке разноврсности, укључујући и еколошки значајна подручја Европске уније NATURA 2000. Успостављена је Уредбом о еколошкој мрежи („Службени гласник РС”, број 102/10). Заштита подручја еколошке мреже спроводи се према члану 10. Закона о заштити природе („Службени гласник РС”, бр. 36/09, 88/10 и 91/10 – исправка).
Међународно значајна подручја:
– Значајна подручја за птице (IBA – Important Bird Areas) – представљају глобалну мрежу подручја од изузетне важности за заштиту птица. У Србији постоје 42 оваква подручја, међу њима је и Пештер, који обухвата југоисточни део територије Просторног плана, односно део КО Крајиновиће, општина Сјеница. Ова подручја су саставни део еколошке мреже дефинисане Законом о заштити природе;
– Значајна подручја за биљке (IPA – Important Plant Areas) – престављају мрежу подручја која су од наглашеног значаја за заштиту биљака и њихових станишта. У Србији је регистровано 61 подручје, међу којима је и простор Озрена, који захвата источни део територије Просторног плана.
Заштита и одрживо коришћење природе и природних добара, заснива се на:
– спровођењу процеса заштите над природним добрима и дефинисањем нових заштићених подручја која су предложена за заштиту;
– спровођењу режима заштите према Закону о заштити природе;
– усклађивању развојних циљева подручја са начелима заштите природе, природних добара и ресурса кроз компромисне одлуке и активности, уз сагласност свих актера на локалном, регионалном и државном нивоу.
 

Заштитa и одрживо коришћењe непокретних културних добара 
	 
 
Културно наслеђе подручја у обухвату Просторног плана сматра се за необновљиви ресурс, који као такав мора да се очува и пренесе будућим генерацијама и истовремено да служи на одржив начин економском развоју планског подручја. Приступ раду на заштити културног наслеђа заснива се на савременим искуствима конзерваторске теорије и праксе, законским оквирима, међународним документима (конвенције, повеље, препоруке – UNESCO, ICOMOS, Савета Европе). Универзални значај наслеђа прихваћен је у савременој културној политици, која посвећује пажњу културној специфичности и културној различитости. Појам „заштита споменика културе” проширен је на заштиту културног предела, целину историјског простора и његове околине, као и урбану конзервацију историјских урбаних и природних простора. Дакле, није довољно само сачувати грађевине и физичке структуре, већ је потребно препознати и начин развоја таквог простора, што је битан део очувања његовог културног идентитета.
Основни принципи очувања културног наслеђа су:
– принцип очувања аутентичности, како културног добра тако и његовог окружења;
– спровођење поступка објективне научне валоризације, којим се препознају културне (идентитет, уметничке и техничке вредности) и друштвено-економске вредности;
– мултидисциплинарни рад; и
– очување, заштита, ревитализација и културолошко коришћење непокретних културних добара у функцији науке, едукације, презентације јавности и туризма.
Концепција просторног развоја подручја Просторног плана следи принципе преузете из ППРС 2010 – 2020. а усклађена је са регионалним и локалним контекстом у функцији достизања реалних планских циљева.
Досадашња искуства, неједнаки резултати и пропусти у третирању културног наслеђа афирмишу концепт интегративне конзервације, који вредности и интересе постојећег наслеђа у оквиру целине „интегрише” у процесе планирања на истом нивоу као економске, друштвене и друге факторе. Интегративна конзервација данас је широко прихваћен појам, који се све више схвата као неминовност савремене конзерваторске праксе, којим се спроводи конзерваторски третман, а незауставља, већ контролисано „подржава” развој историјских простора. Богато, квалитетно и разноврсно археолошко и архитектонско културно наслеђе са нагласком на манастире и старе историјске градове и традиционално градитељство, даје јаке аргументе за афирмацију и презентацију као дестинације са вредним историјским и културним наслеђем. Ове дестинације потребно је употпунити и духовним стваралаштвом, фестивалима, слављима и другим манифестацијама и догађајима, што би обезбедило додатну атрактивност простора и могућност пласирања сопственог стила живљења.
Потребно је усмерити развој заштите градитељског наслеђа према трендовима у развоју туризма. Препознати промене у профилу туриста у будућности – образовани посетиоци у потрази за аутентичним искуствима, као и активни туристи заинтересовани за културу и природне ресурсе.
Граница заштићене околине утврдиће се за проглашена непокретна културна добра, као и за добра која уживају претходну заштиту једновремено са утврђивањем њиховог статуса и категоризацијом. До утврђивања граница, заштићеном околином утврђених и предвиђених за утврђивање непокретних културних добара, сматраће се целе катастарске парцеле на којима се то добро налази а по потреби и све катастарске парцеле које се са њима граниче. Програми, садржај, начин изградње, детаљна намена и мере заштите простора зона заштите непокретних културних добара биће дефинисане одговарајућим урбанистичким плановима, односно актом о утврђивању непокретног културног добра.
Рекогнисцирање и перманентно праћење стања непокретних културних добара (НКД) уз перманентна теренска истраживања, омогућило би адекватан увид у тачан број сакралних споменика, али и њихове историјске, историјско-уметничке и архитектонске вредности, што су основни критеријуми за одређивање мера заштите – услова чувања, одржавања и коришћење непокретних културних добара. Претпоставља се да скоро сва насељена места која улазе у обухват Просторног плана имају бар по један сакрални објекат. Сакралне споменике неопходно је чувати in situ, а Програмом заштите потребно је да се дефинишу детаљне мере заштите, одржања и уређења групације културног споменичког наслеђа дуж тока Лима у захвату плана.
Средњовековна утврђења у обухвату и широј зони Просторног плана представљају потенцијал који се може активирати у посебне тематске туристичке итинерере Србије уз напомену да би се поред лакшег конзерваторског третмана могли добити и одређени специфични садржаји (метеоролошке станице, опсерваторије, туристички пунктови и слично). Све намене је свакако потребно усагласити са надлежним Заводом за заштиту споменика културе.
Манастирски комплекси и храмови, посебно они који нису у функцији, имају проблем сличан проблему који имају средњевековна утврђења. Саобраћајна веза за ову врсту споменика је од изузетне важности за њихову даљу одрживост. Манастири Куманица, Мили и Давидовица представљају могући правац развоја културних итинерера у обухвату Просторног плана уз напомену да је потребно да исти буду саобраћајно доступнији и повезани саобраћајницама. У том смислу потребно је унапредити саобраћајне везе, посебно на релацији ова три манастира.
Потребно је што пре решавати правно – имовински статус ових споменика, да би се у њима могао одвијати нормалнији живот и рад (повраћај земљишта, или додела земљишта за оне који нису у функцији, а имају услова за то).
Адекватна презентација културног наслеђа и његово укључивање у туристичку понуду подручја омогућиће се повећањем саобраћајне доступности, туристичком сигнализацијом, инфраструктурним опремањем локалитета културног наслеђа и његове заштићене околине, интерполацијом наслеђа и културног идентитета подручја посетиоцима и локалном становништву.
III.2.6. Процена економске и еколошке оправданости и социјалне прихватљивости изградње хидроенергетског система „Бродарево 1” и „Бродарево 2” на Лиму
Подручје будућих акумулација у највећој мери заузима речно корито и неплодно земљиште, затим су заступљене шуме, пашњаци, ливаде и њиве, а у најмањој мери воћњаци и грађевинско земљиште. С обзиром да се ради о формирању акумулација у ужем појасу речног корита Лима, не очекују се већи утицаји на околно подручје, како у погледу измене природних услова, тако и у погледу утицаја на постојеће привредне активности.
Изградња хидроенергетског система „Бродарево 1” и „Бродарево 2” доводи до промене у условима живота становништва на том подручју. Због мењања традиционалног пејзажа и губитка непокретности, изградња акумулације је својеврстан емотивни стрес за домицилно становништво у околини акумулација. Формирање акумулације такође може проузроковати пресецање локалних инфраструктурних објеката то јест комуникација домаћинстава околног становништва са њиховим поседима.
Правилно решавање социјалних проблема при пресељавању становништва, једно је од значајних питања при реализацији хидроенергетског система. На ставове становништва у зони изградње битно утиче степен информисаности о предвиђеним променама, условима и начину пресељавања са једне стране и позитивним развојним ефектима система (хидроенергетски и водопривредни ефекти, урбанизација простора, оживљавање привредне структуре, решавање саобраћајних проблема, и тако даље) са друге стране. Активно учешће локалног становништва путем благовременог и детаљног обавештавања од стране Инвеститора и надлежних институција и паралелног решавања социјалних циљева, омогућује успешну реализацију хидроенергетског система.
Уз пресељење малог броја становника из зоне потапања и обезбеђевање услова за привређивање становништва у енергетици и туризму, могући су следећи позитивни социо-економски утицаји: побољшање услова живота становништва пресељењем у нове објекте, побољшање економског и друштвеног стандарда становништва, запошљавање, заустављање неповољних миграционих токова у социјалним границама хидроенергетског система и друго.
Земљиште захваћено будућим акумулацијама и припадајућим објектима хидроенергетског система „Бродарево 1” и „Бродарево 2”, подлеже привођењу јавној намени, што обухвата земљиште, зграде и друге грађевинске објекте. На овим површинама долази до промене намене обрадивог пољопривредног или шумског земљишта и коришћења у непољопривредне сврхе, а такође постоје грађевински и други објекти које је потребно изместити и извршити надокнаду власницима непокретности. 
	

Регистровани су угрожени грађевински и други објекти за профиле брана:
– на профилу бране Лучице (КNU 488 m.н.в.) регистровано је 14 грађевинских објеката од чега су два привредна (кланица и фарма кока носиља) а осталих шест је стамбених и пет помоћних објеката домаћинстава. Укупна површина грађевинских објеката је 2.120 m². Такође је регистровано и гробље са 27 гробних места. Регистровано је четири домаћинства, која би ради реализације ХЕ „Бродарево 2” на профилу „Лучице” требало изместити;
– на профилу бране Јунаковине КNU 519 m, нема угрожених грађевинских објеката, односно објеката које је потребно изместити ради реализације ХЕ „Бродарево 1”.
Елементи неопходни за хидроенергетско коришћење реке Лим (преградна места, нормалне коте успора акумулације и други објекти) налазе се у непосредној близини постојећег државног пута I реда број 21, Пријепоље – Бијело Поље. Изградња хидроенергетског система „Бродарево 1” и „Бродарево 2” ће угрозити поједине деонице државног пута I реда број 21, тренутно једине квалитетне саобраћајне везе Србије и Црне Горе у региону, што у погледу друмског саобраћаја може проузроковати значајне проблеме. Измештање било које деонице овог пута изискиваће велике трошкове, јер постојећа траса пролази кроз изузетно тежак терен (кањони, стрме литице, осулине и слично) уз услов неометања саобраћаја на постојећем државном путу I реда број 21, током реализације радова на измештању саобраћајница.
Апсорбовањем локалне радне снаге, сам процес изградње енергетског система би био иницијални фактор за локални економски развој и покретање привредних делатности. Запошљавањем становништва у енергетици током експлоатације система ће се поспешити економски и друштвени стандард становништва. Изградња хидроенергетског система и формирање акумулација са допунским садржајима, уз повољан географски положај планираних акумулација и потенцијале очуване и квалитетне животне средине, одличан су предуслов за будући развој туризма овог подручја, а тиме и његов економски опоравак. 
	

Непосредна зона око предвиђених акумулација је мало насељена, па су утицаји предвиђене изградње две хидроелектране на расељавање становништва минимални. Укупно је предвиђено расељавање четири домаћинства, и то у оквиру акумулације ХЕ „Бродарево 2” на профилу „Лучице”, док у акумулацији ХЕ „Бродарево 1” на профилу „Јунаковине” нема расељавања домаћинстава. Делу становништва, који је неопходно иселити, потребно је обезбедити обештећење, али и мере очувања и унапређења економских делатности.
Земљиште у зонама предвиђених акумулација је, генерално, ниског бонитета, а укупна површина за привођење јавној намени износи око 100 ha. Иако се ради о земљишту ниског бонитета, неопходно је за становништво које се бави пољопривредном делатношћу обезбедити адекватну компензацију, како би се избегле било какве промене код овог дела становништва које није оспособљено да се бави другим занимањима.
Регион који обухвата планско подручје је, генерално, пасиван у смислу економских активности. Изградња хидроелектрана, са процењеном вредношћу од око 140 милиона евра, ће несумњиво побољшати услове за економски развој на овом подручју. Ту се отварају перспективе развоја читавог региона, од којих су најважнији аспекти:
– развој туристичког и спортско-рекреативног потенцијала, коме доприноси и историјски значај овог подручја, са споменицима културе и заштићеним природним богатствима;
– побољшање саобраћајне инфраструктуре обнављањем постојећег државног пута I реда, изградњом нових деоница, а изградњом брана и повезивањем леве и десне обале;
– смањење незапослености ангажовањем локалне радне снаге, како у периоду изградње објеката, тако и у периоду експлоатације.
Реализацијом хидроенергетског система се очекује стварање нових послова, то јест смањење незапослености. У периоду изградње објеката, који ће трајати четири године, сви послови везани за изградњу грађевинског дела објеката система и радови на измештању саобраћајнице, могу бити поверени домаћој грађевинској оперативи. Израда хидромеханичке опреме повећаће ангажовање домаће индустрије. У периоду експлоатације хидроелектрана, стални посао ће добити око 45 радника различитих квалификационих профила. 
	

Хидроенергетски систем ће допринети повећању страних инвестиција, како у фази реализације пројекта тако и у фази експлоатације (под условим да се енергија пласира на тржиште Европске уније).
Реализацијом система, повећава се капацитет производње електричне енергије из обновљивих извора за око 232,8 GWh годишње, и тако спречава евентуална емисија гасова са ефектом стаклене баште, која прати производњу енергије која није из обновљивих извора (термоелектране), што представља и допринос борби против климатских промена.
Предвиђена техничка решења су уклопљена у просторна ограничења везана за постојећу железничку пругу и државни пут I реда, и то тако да не долази до прекида саобраћаја, како у фази експлоатације, тако и у фази изградње.
Реализација система ХЕ „Бродарево 1” и ХЕ „Бродарево 2”, допринела би остваривању основних циљева Програма остваривања стратегије развоја енергетике Републике Србије до 2015. године за период од 2007. до 2012. године („Службени гласник РС”, број 27/10) у области обновљивих извора енергије, као што су: ефикасније коришћење сопствених потенцијала у производњи енергије, смањење емисија гасова са ефектом стаклене баште, смањење увоза фосилних горива, као и развој локалне индустрије и отварање нових радних места, а нарочито у руралним подручјима.
Еколошка оправданост и утицај посебне намене на животну средину:
Због доприноса заштити животне средине и климе, здрављу и запошљавању на локалном нивоу, као и сигурности снабдевања, обновљиви извори енергије уз енергетску ефикасност чине један од темеља одрживог развоја енергетике.
Чиста вода и електрична енергија као основни услови за материјалну производњу су истовремено ограничавајући фактори развоја друштва. При решавању овог значајног питања данашњице присутно је и фундаментално питање утицаја на животну средину и последице које енергетско постројење узрокује у склопу просторног уређења подручја.
Могуће промене и утицаји на животну средину разматрају се у односу на природне и социо-економске карактеристике подручја. Могући утицаји на животну средину који се јављају у фази реализације хидроенергетског система су привременог карактера, просторно ограничени на непосредну околину извођења радова и ограничени по обиму и интензитету. Експлоатација хидроелектрана „Бродарево 1” и „Бродарево 2” поред опште позитивног утицаја смањења емисије штетних гасова у атмосферу због супституције примарних фосилних горива, доводи до промене амбијенталних карактеристика речне долине и промене еколошких услова постојећих екосистема.
Утицај посебне намене на површинске и подземне воде:
Изградњом брана у преградним профилима на Лиму и успоравањем речног тока на коти нормалног успора формираће се водене акумулације и створиће се услови за боље искоришћавање вода реке Лим.
Величина укупне запремине акумулација указује да ће будуће хидроелектране радити у проточном раду (производња енергије у банду), односно да имају мали маневарски простор за регулацију протицаја и производњу варијабилне енергије због малих расположивих запремина акумулација. Такође као последица проточног рада хидроелектрана јављају се мале осцилације нивоа, како низводно од преградних профила, тако и у оквиру акумулационих простора, чиме се не нарушава хидролошки режим реке Лим.
С обзиром на карактеристике стенских маса, положај и величину предвиђених акумулација, не очекује се значајан утицај акумулација на режим подземних вода, који би негативно утицао на кориснике околног простора и воде.
Планираним режимом вода у будућим проточним акумулацијама, код којих је релативно кратко задржавање воде, не долази до процеса стратификације и еутрофикације.
Утицај посебне намене на земљиште:
Генерално, земљиште у зонама предвиђених акумулација је ниског бонитета. У највећој мери будуће акумулације заузимају речно корито и неплодно земљиште, затим су заступљене шуме, па пашњаци, ливаде и њиве, а у најмањој мери воћњаци и грађевинско земљиште.
Изградња хидроенергетског система „Бродарево” доводи до заузећа простора у фази извођења радова, које се односи на локације пратећих објеката и инсталација за градилиште, позајмишта и одлагалишта грађевинског материјала. После завршених радова, неопходно је нарушене површине вратити у првобитно стање уз евентуална побољшања механичком и биолошком ревитализацијом земљишта. Радови на изградњи објеката могу да доведу до интензивирања ерозионих процеса, који се санирају адекватним антиерозионим и биоинжењерским уређењем. Уз коришћење и одржавање у исправном стању најсавременије грађевинске механизације и строгу контролу манипулисања нафтом и нафтним дериватима не очекује се значајан утицај на промену квалитета земљишта.
Утицаји на земљиште, који се очекују након изградње система односе се на: деградацију, трајни губитак и промену намене коришћења земљишта услед потапања површина приобаља Лима за предвиђене акумулације и прибранске пратеће објекте и промену намене коришћења земљишта услед измештања трасе државног пута I реда. На свим овим површинама неопходно је обезбедити привођење јавној намени, што подразумева посебна ограничења у погледу коришћења и уређења.
Утицај посебне намене на климатске параметре:
Формирањем акумулација, генерално може доћи до појачаног испаравања са водене површине акумулационог језера и до промене микроклиме локалитета. Повећано испаравање утиче на промене температуре, повећање влажности, појаву магли и повећање интензитета ветра. С обзиром да су акумулациони простори релативно мале запремине и заузимају мале површине, дејство је локализовано у уском појасу око акумулација. Ван овог подручја интезитет климатских промена услед формирања водене површине је занемарљив, тако да се не очекују измене климатских елемената које могу битно променити климу подручја. Промена у микроклими неће се одразити на промену климе шире околине (мезоклима), нити на климу простора већих размера.
Да би се тачно утврдио степен евентуалних промена неопходно је предвидети детаљно снимање садашњег стања и праћења промена у току и по завршетку изградње објеката у оквиру мониторинга метеоролошких параметара.
Утицај посебне намене на биљни и животињски свет:
Изградња хидроенергетског система, а нарочито акумулационих базена у кориту реке Лим, несумњиво нарушава успостављене еколошке односе у постојећим екосистемима флоре и фауне подручја, већ у фази изградње, а знатно више после пуњења вештачких језера.
Претварање брдско-планинског речног тока у језеро доводи до трајне промене биоценоза у водотоку и непосредној околини. Изградњом бране, односно формирањем језера, добија се релативно мирна водена површина, чије ће воде насељавати разне врсте биљног и животињског света адаптиране на новонастале услове. Треба очекивати стварање нових еколошких услова за развој различитих биљних заједница од оних које су раније насељавале тај простор, а које ће бити измењене и прилагођене акумулацијама. Због квалитативне промене успорене воде у акумулацији реално је очекивати појаву нових врста водених птица селица и грабљивица, док се не очекује појава нових врста сисара у околини акумулације.
Изградњом преградних објеката – брана у чијем склопу су пројектоване рибље преводнице омогућени су миграторни путеви ихтиофауне из тока Лима у будуће акумулације и у супротном смеру. Испуштањем минимално одрживог протицаја неопходног за опстанак живих организама кроз темељни испуст у експлоатацији система, као и комплетног протицаја водотока кроз опточни канал током изградње система, неће доћи до поремећаја природног режима водотока низводно од бране у погледу ихтиофауне.
Утицај посебне намене на природне вредности и културно-историјска добра:
Изградњом акумулације доћи ће до визуелно естетског нарушавања аутентичног амбијента природног пејзажа претварањем брзог, планинског, текућег водотока у мирно водено тело језера. Визуелноестетске промене огледају се у трајном заузећу простора на локацијама објеката хидроенергетског система бране и акумулације са пратећим објектима, као и при осцилацијама нивоа воде у акумулацији у зони приобаља.
Задовољавајућим просторним лоцирањем прибранских објеката хидроенергетског система биће испоштовани основни визуелни критеријуми за естетско уклапање објеката у околину. Након формирања вештачких језера, може се очекивати естетско побољшање и оплемењивање простора стабилним воденим површинама акумулација, погодним за развој туризма, што ће резултирати повећањем вредности подручја. Предузимањем мера хортикултурног уређења, изградњом пешачке и саобраћајне комуникације и других инфраструктура уз језеро, обогаћивањем језера рибом, развојем туристичке понуде, спортских активности, акумулације ће се на на најбољи начин уклопити у природну средину и претворити у амбијент са богатим садржајима.
Заштићена културно-историјска добра и археолошка налазишта се не налазе у зонама предвиђених акумулација, тако да неће бити угрожени извођењем радова. 
	

Утицај посебне намене на аерозагађење и буку:
Прашина која се јавља при извођењу грађевинских радова, издувни гасови током рада грађевинске механизације, која 
	као погонско гориво користи нафтне деривате, дим, гасови и непријатни мириси при минирању проузрокују загађење ваздуха у фази реализације хидроенергетског система. Највећа бука и вибрације се очекују током бушачко-минерских радова. Негативни утицаји нарушавања квалитета ваздуха и буке могу се очекивати само на простору преградних профила и најближој околини, односно неће доћи до погоршавања квалитета животне средине у ширим размерама.
Током експлоатације хидроенергетских објеката неће се јављати никаква емисија у ваздух, док ће инсталисана опрема у хидроелектранама производити буку у дозвољеним границама.
Закључак:
С обзиром да подручје будућих акумулација у највећој мери заузима речно корито и неплодно земљиште у ужем појасу корита Лима и обзиром на мале осцилације нивоа воде узводно и низводно од преградних конструкција, као и мале површине акумулација, не очекују се већи утицаји на околно подручје. Планирану изградњу хидроенергетског система „Бродарево 1” и „Бродарево 2” прати еколошка оправданост у смислу: 
	

– производње „зелене” електричне енергије;
– изузетно малог нарушавања хидролошког режима реке;
– ублажавања последица плављења великих вода;
– повећања обезбеђености малих вода у маловодним периодима;
– ублажавања метеоролошких прилика (ублажавање екстремних разлика климатских показатеља у току године на једном подручју);
– обезбеђености нових станишта за живи свет подручја;
– стварања нових пејзажа језера;
– могућности за повећање археолошког знања услед неопходних истраживања;
– могућности да се стекну нова знања о флори и фауни подручја, услед неопходних истраживања;
– унапређења животне средине за развој туризма који има добру перспективу.
 

III.3. Намена простора и биланс површина посебне намене
 
Према билансу површина, 2011. године на подручју Просторног плана укупне површине 199,4 km², пољопривредно земљиште обухвата 70,2 km²

(35,2%), шумско 121,0 km² (60,7%), а остало 8,2 km²

(4,1%):
 
Табела 27. Биланс постојеће намене простора подручја Просторног плана, према бази података Републичког геодетског завода о културама, класама и неплодним површинама по катастарским општинама, 2011. године.
 





шифра културе



основне намене земљишта



површина





km²



%





11, 12, 13, 14, 15, 16, 18,

201, 202, 203, 204, 206, 249, 252



пољопривредно земљиште



70,2



35.2





17



шумско земљиште



121,0



60.7





207, 208, 209, 212, 215



водно земљиште



2,1



1.0





299, 310, 312, 360, 370



грађевинско 
				земљиште


6,1



3.1








подручје ППППН



199,4



100,00




 
Табела 28. Биланс постојеће намене простора подручја Просторног плана, према CORINE Land Cover (CLC) базе података о постојећим наменама у простору коју је израдила Европска агенција за животну средину:
 





шифра


CLC класа


Површина




km²


%




ВЕШТАЧКЕ ПОВРШИНЕ


5,57


2,8




112


нецеловита урбана подручја


4,86


2,5




133


градилишта


0,71


0.3




ВОДЕНЕ ПОВРШИНЕ


1,64


0,8




511


водотоци


1,64


0,8




ПОЉОПРИВРЕДНА ПОДРУЧЈА


47,50


23,8




242


комплекс култивисаних парцела


27,60


13,8




243


претежно пољоприв.земљ.са већим подручјима природне вегетац.


19,90


10,0




ШУМЕ И ПОЛУПРИРОДНА ПОДРУЧЈА


144,69


72,6




311


листопадне шуме


46,63


23,4




312


четинарске шуме


5,90


3,0




313


мешовите шуме


17,50


8,8




321


природна трава


7,80


3,9




324


прелазно подручје шуме, жбуње и макија


58,96


29,5




333


подручја са оскудном вегетацијом


7,90


4,0




УКУПНО


199,4 


100,00



 
Табела 29. Биланс основне намене државних шума на подручју Просторног плана, према подацима ЈП „Србијашуме”, 2011.године.
 





Државне шуме – основна намена


површина




km²


%




Производња техничког дрвета


35,52


39,9




Заштита земљишта од ерозије


34,06


38,2




Стално заштитне шуме (изван газдинског третмана)


19,51


21,9




УКУПНО


89,09


100,0 



 
Табела 30. Bиланс површина посебне намене:
 





ЗАШТИТА ПРИРОДЕ




ПИО предвиђени за заштиту




назив


II зона заштите ha 


III зона заштите ha


Укупно ha




Камена гора


682,7


446,4


1129,3




Озрен-Јадовник


29,0


35,4


64,4




Укупно ПИО 


717,7


481,8


1193,7




Међународно значајна подручја




IPA


2047,7




IBA


193,7




Укупно међународно значајна подручја


2241,4




Укупно заштита природе


3435,1




ПОГРАНИЧНИ ПОЈАС




назив


Површина ha


Укупно ha




Погранични појас


606,2


606,2




Укупно погранични појас


606,2




КОРИДОРИ САОБРАЋАЈНЕ ИНФРАСТРУКТУРЕ




назив


ужи појас заштите ha


шири појас зашт. ha


Укупно ha




Државни пут I реда број 21


217,2


326,0


326,0




Магистрална железнич.пруга број1


180,5


1077,0


1077,0




Укупно коридори саобр. инфр.


397,7


1403,0


1403,0




РЕЗЕРВИСАНИ ПРОСТОР ЗА РЕАЛИЗАЦИЈУ АКУМУЛАЦИЈА И ХИДРОЕЛЕКТРАНА




назив


ХЕ Бродарево I ha


ХЕ Бродарево II ha


Укупно ha




1.површина акумулације (за КНУ)


51,60


103,61


155,21




2.површина плављења


52,70


127,72 


180,42




3.површина пост. речног корита


28,33


56,53


84,86




4.површина за привођење јавној 
				

намени – акумулација [2 – 3]


24,37


71,19 


95,56 




5.површина за привођење јавној 
				

намени – брана


3,72


3,14


6,86




Укупно резервис. простор [2 + 5]


56,42


130,86


187,28




ОСТАЛЕ СПЕЦИФИЧНОСТИ ПЛАНСКОГ ПОДРУЧЈА *




назив


Површина ha


Укупно ha




Истражно поље „Велика Жупа”


3118,7


3118,7




Укупно истражна поља минералних сировина


3118,7




назив


Површина ha


Укупно ha




„Лимски коридор” **


2361,1 


2361,1




Укупно „Лимски коридор”


2361,1




УКУПНО ПОВРШИНА ПОСЕБНЕ НАМЕНЕ


5631,6



 

* Не билансирају се у укупној површини посебне намене.

** Зона обједињене заштите планираних енергет.система на Лиму и мреже коридора магистралне инфраструктуре. 
	

 

Рефералне карте
 
Планска решења Просторног плана графички су приказана на четири (4) рефералне карте у размери 1 : 25.000, односно 1:50.000. За потребе израде рефералних карата коришћене су топографске карте у одговарајућој размери.
Реферална карта број 1. Посебна намена простора, Р = 1 : 25.000
Приказује зоне и локације посебне намене, у оквиру основне намене простора.
Основном наменом простора су оквирно одређене целине основних категорија земљишта (пољопривредно земљиште, шуме и шумско земљиште, воде и водно земљиште, грађевинско земљиште), које се могу кориговати и детаљније одредити кроз просторни план јединице локалне самоуправе (ППО), осим у случајевима: ако је простор одређен за потребе посебне намене; ако се овим планом изричито наводи да није могуће вршити корекцију намене простора кроз израду ППО; ако се за део планског подручја раде графички прилози (детаљне карте) у размери 1 : 1.000 или 1 : 2.500.
Приказ генерализованих површина основних категорија земљишта дат је на основу CORINE Land Cover базе података, базе података Јавног предузећа за газдовање шумама „Србијашуме”, података са расположивих топографских карата (размере 1 : 25.000 до 1 : 300.000), дигиталних ортофото подлога (резолуције 40 cm у Гаус-Кригеровој пројекцији) и катастарских планова планског подручја у геореференцираном растерском формату, добијених за потребе израде овог просторног плана.
Предложене зоне и локације посебне намене дате су на основу расположивих података (услова надлежних институција, актова о проглашењу заштићених подручја, студија заштите природних и културних добара, постојеће планске документације и друго), а према Правилнику о садржини, начину и поступку израде планских докумената и Закону о планирању и изградњи:
– велики енергетски системи у непосредном саставу акумулација (хидроелектране са припадајућом браном и објектима ХЕ);
– површине под инфраструктурним системима (међународна, магистрална и регионална инфраструктура) – далековод и трафостаница напона 110 kV; државни пут првог реда, путни објекти и саобраћајни прикључци на овaj пут; јавна железничка инфраструктура са прикључцима; као и површине за лоцирање објеката услуге различите намене (гранични прелаз, туризам и друго) и подручје које је у непосредној физичкој и функционалној вези са инфраструктурним коридором/мрежом коридора (заштитни појас и површине које је неопходно штитити од негативних утицаја коридора);
– проглашено или предложено подручје природног добра, са заштитном зоном; и друго.
Реферална карта број 2. Мрежа насеља и инфраструктурни системи, Р = 1 : 50.000
Приказује мрежу насеља и центара, саобраћајне и остале инфраструктурне системе (водопривреда, енергетика и телекомуникације) и распоред основних привредних делатности.
Реферална карта број 3. Природни ресурси, заштита животне средине, природних и културних добара, туризам, Р = 1 : 25.000 
	

Приказује природне ресурсе, зоне угрожености и активности на заштити животне средине, природна и непокретна културна добра са прописаним зонама и режимима заштите, туристичке зоне и локалитете.
Реферална карта број 4. Карта спровођења, Р = 1 : 50.000 
	 
Приказује зоне за која је предвиђена израда урбанистичког плана, зоне у оквиру којих је предвиђена израда урбанистичког пројекта (овим планом или Просторним планом јединице локалне самоуправе) и зоне за директну примену плана (издавање информације о локацији и локацијске дозволе на основу овог просторног плана или Просторних планова обухваћених општина). 
	

За потребе директног спровођења Просторног плана, то јест издавања информације о локацији и локацијске дозволе и привођења земљишта јавној намени, а у зависности од потребног нивоа детаљности појединих решења и расположивости подлога (ажурне геореференциране ортофото подлоге и/или оверени катастарско-топографски планови), рефералне карте се разрађују одговарајућим детаљним картама у размери 1 : 1.000 или 1 : 2.500, за:
1. детаљна карта тунела „Брусовник” (са измењеном трасом државног пута I реда М.21) и акумулације „Бродарево 2” (зона акумулације до коте 490,4 m.н.в.) – брана „Лучице”;
2. детаљна карта тунела „Јунаковине” (са измењеном трасом државног пута I реда М.21) и акумулације „Бродарево 1” (зона акумулације до коте 521,0 m.н.в.) – брана „Јунаковине”;
3. детаљна карта далековода 110 kV (веза од бране „Лучице” на постојећи далековод ТС Пријепоље-ЕДФ/ЕВП Бродарево) и далековода 35 kV (веза од бране „Лучице” на постојеће далеководе ТС Бродарево – ТС Каћево и ТС Бродарево – ТС Сељашница) – везе са ХЕ „Бродарево 2”;
4. детаљна карта далековода 110 kV (веза од бране „Јунаковине” на ЕДФ/ЕВП Бродарево, односно на ТС Сјеница) и далековода 35 kV (веза од бране „Јунаковине” на ТС Бродарево) – везе са ХЕ „Бродарево 1”;
 

IV. Правила употребе земљишта, правила уређења и грађења 
 

IV.1. Правила уређења и организације земљишта 
 

IV.1.1. Целине и зоне посебне намене одређене Просторним планом
 
Посебне намене подручја Просторног плана представљају следеће зоне/целине:
– простор резервисан за реализацију хидроелектрана „Бродарево 1” и „Бродарево 2” и акумулација у саставу ових система (зона потапања планираних акумулација и привођења јавној намени за потребе изградње система);
– заштићена и за заштиту предвиђена природна добра – предели изузетних одлика (ПИО) „Озрен – Јадовник” и „Камена Гора” , и друга подручја предвиђена за заштиту и укључивање у мрежу EMERALD, NATURA 2000, IBA, IPA и PBA; 
	

– коридор државног пута I реда број 21 – са резервисањем постојећег коридора овог пута који се не измешта и планираног коридора дела трасе овог пута који се измешта у циљу формирања акумулационог простора хидроелектрана „Бродарево 1” и „Бродарево 2”;
– коридор магистралне међународне железничке пруге број 1 – са резервисањем постојећег коридора ове пруге у циљу модернизације за интермодални транспорт и евентуалне изградње другог колосека у постпланском хоризонту.
– простор посебне намене – погранични појас уз граничну линију са Црном Гором, који се дефинише према Закону о заштити државне границе, и који се третира као простор са посебним режимом коришћења, уређења и изградње.
 

IV.1.2. Услови за уређење и изградњу површина и објеката посебне намене 
 

IV.1.2.1. Услови за уређење и изградњу простора резервисаног 
	за реализацију хидроелектрана „Бродарево 1” и „Бродарево 2” и акумулација у саставу ових система
 
Акумулација „Бродарево 1” – „Јунаковине”
1. Услови вишенаменског коришћења водних акумулација:
Према Просторном плану Републике Србије планирана акумулација „Бродарево 1” на Лиму је акумулација првог приоритета, са наменама: 
	

– Е – енергетика,  
– П – заштита од поплава,  
– О – оплемењивање малих вода,  
– Р – рибарство,  
– Т – одрживи туризам (строго у складу са иновираним законом и правилницима о заштити вода).
У зони акумулације „Јунаковине” није могуће коришћење обала акумулационог језера за комплементарне функције због изразито кањонског профила реке Лим.
Уз водно земљиште дозвољена је изградња објеката у функцији водопривреде и одржавања акумулације и изградња објеката инфраструктуре и саобраћајница, као и формирање заштитног зеленог приобалног појаса, у функцији заштите приобалних зона од ерозије земљишта.
Изградња дуж водотокова подлеже условима надлежне водопривреде.
2. Положај акумулације:
Акумулационо језеро „Бродарево 1” – „Јунаковине” формира се узводно од бетонске гравитационе бране у изразито кањонском делу Лима, а низводно од државне границе Републике Србије и Црне Горе на реци Лим. Налази се 2,0 km узводно од места Бродарево, поред самог постојећег државног пута број 21. 
	

3. Правила за издвајање површина јавне намене:
Акумулацијом Јунаковине обухваћен је простор следећих катастарских општина: КО Захумска, КО Крајиновићи (Општина Сјеница); КО Баре, КО Гостун, КО Милаковићи, КО Заступ, КО Бродарево (Општина Пријепоље), а у свему према „Детаљној карти тунела Јунаковине и акумулације Бродарево 1 – Јунаковине”.
Површине се приводе јавној намени директно на основу плана и графичког прилога „Детаљна карта тунела Јунаковине и акумулације Бродарево 1 – Јунаковине”.
За потребе реализације акумулације Јунаковине, на подручју зоне потапања:
– не постоји потреба за исељавањем становништва јер у зони потапања акумулације Јунаковине нема евидентираних стамбених, грађевинских и других објеката;
– потребно је спровести законски поступак трајне промене намене земљишта (шуме, пашњаци, ливаде, воћњаци и друго) и привођење јавној намени на укупној површини планиране акумулације;
– при формирању парцеле акумулације Јунаковине посебну пажњу обратити на положај и удаљење од државне границе, не нарушавајући интегритет зоне безбедности државне границе.
4. Правила регулације:
Укупна дужина акумулације је 8,30 km, а запремина 3,99 hm³. Кота минималног радног нивоа је 517,00 m.н.в. а до коте нормалног успора се обезбеђује корисна запремина од 1,02 hm³. 
	

Регулациона линија акумулације је на коти 521,00 m.н.в., која је дефинисана Идејним пројектом.
Изградња бране и формирање акумулације доводе до потапања дела државног пута број 21 и његово измештање у дужини од 2,93 km.
Формирање акумулације спроводи се у свему према „Детаљној карти тунела Јунаковине и акумулације Бродарево 1 – Јунаковине”, који садржи координате детаљних тачака и опис границе по постојећим катастарским међама.
Регулација (грађевинских) површина за брану и подбранске објекте одређена је на основу Идејног пројекта и постојећег катастарског стања, што је саставни део „Детаљне карте тунела Јунаковине и акумулације Бродарево 1–Јунаковине”.
5. Приступ акумулацији:
За приступ акумулацији користи се саобраћајница која обезбеђује приступ брани и прикључена је на државни пут I реда број 21, чија је регулација одређена нумеричким подацима према графичком прилогу, што је саставни део „Детаљне карте тунела Јунаковине и акумулације Бродарево 1 – Јунаковине”. Могућа је корекција прикључака приступних путева на локацији ХЕ „Бродарево 1” (Јунаковине).
До реализације акумулације и завршетка изградње нове деонице државног пута I реда број 21, а у циљу омогућавања нормалног одвијања саобраћаја на овом путу, могућа је изградња привремених путева.
Акумулација „Бродарево 2” – „Лучице”
1. Услови вишенаменског коришћења водних акумулација
Према Просторном плану Републике Србије планирана акумулација „Бродарево 2” на Лиму су акумулације првог приоритета, са наменама: 
	

– Е – енергетика;
– П – заштита од поплава;
– О – оплемењивање малих вода;  
– Р – рибарство;  
– Т – одрживи туризам (строго у складу са иновираним законом и правилницима о заштити вода).
Уз водно земљиште дозвољена је изградња објеката у функцији:
– водопривреде и одржавања акумулације;
– туризма и рекреације према правилима грађења овог плана за ове намене;
– инфраструктуре и саобраћајница;
– формирања заштитног зеленог приобалног појаса, у циљу заштите приобалних зона од ерозије земљишта.
За све објекте чија се изградња дозвољава уз водно земљиште важе и следећа правила:
– изградња дуж водотокова подлеже условима надлежне водопривреде;
– изградња је могућа уз услов да се објекти граде у зони изван дејства стогодишње велике воде и ван захвата поплавних таласа.
2. Положај акумулације:
Акумулационо језеро „Бродарево 2” – „Лучице” формира се узводно од истоимене, бетонске гравитационе бране. Налази се десетак километара узводно од Пријепоља, поред самог постојећег државног пута број 21. Погодност на профилу „Лучице” представљају благе косине обала и лак приступ брани и акумулацији. У зони насеља Бродарева остварен је услов природног режима тока реке Лим. У непосредној близини десне обале акумулације пролази железничка пруга Београд – Бар. 
	

3. Правила за издвајање површина јавне намене:
Акумулација Лучице обухвата простор следећих катастарских општина у Општини Пријепоље: КО Бродарево, КО Завинограђе, КО Гробнице, КО Поткрш, КО Доњи Страњани, КО Крушево, КО Дивци, КО Грачаница, а у свему према „Детаљној карти тунела Брусовник и акумулације „Бродарево 2” – Лучице”.
Површине се приводе јавној намени директно на основу плана и графичког прилога „Детаљна карта тунела Брусовник и акумулације „Бродарево 2” – Лучице”.
На подручју зоне потапања акумулације Лучице регистровано је:
– четири домаћинства;
– 14 објеката (два привредна објекта – кланица и фарма кока носиља, а остало су стамбени и помоћни објекти);
– гробље са 27 гробних места.
Укупна површина грађевинских објеката је 2.120 m². 
	 
За потребе реализације акумулације „Лучице”, на подручју зоне потапања, потребно је:
– извршити расељавање и/или обезбеђење накнаде/замене материјалних добара;
– спровести рушење стамбених, привредних и помоћних објеката;
– формирати ново гробље по прописима за ову намену и капацитетом за минимум 20 година и извршити расељавање постојећег гробља на нову локацију;
– спровести законски поступак трајне промене намене земљишта (грађевинско земљиште, шуме, пашњаци, ливаде, воћњаци и друго) и привођење јавној намени на укупној површини планиране акумулације.
4. Правила регулације:
Укупна дужина акумулације је око 10,50 km, а запремина је 10.358 hm³. Кота минималног радног нивоа је 478,00 m.н.в., а до коте нормалног успора се обезбеђује корисна запремина од 7.208 hm³. Регулациона линија акумулације је на коти 490,40 m.н.в. која је дефинисана Идејним пројектом.
Формирање акумулације спроводи се у свему према „Детаљној карти тунела Брусовник и акумулације „Бродарево 2” – Лучице”, који садржи координате детаљних тачака и опис границе по постојећим катастарским међама.
Регулација (грађевинских) површина за брану и подбранске објекте одређена је на основу Идејног пројекта и постојећег катастарског стања, што је саставни део „Детаљне карте тунела Брусовник и акумулације Бродарево 2-Лучице”.
5. Приступ акумулацији:
За приступ акумулацији користи се саобраћајница која обезбеђује приступ брани и прикључена је на државни пут I реда број 21, као и саобраћајнице дела насеља Лучице, чија је регулација одређена нумеричким подацима према графичком прилогу, што је саставни део „Детаљне карте тунела Брусовник и акумулације Бродарево 2-Лучице”. Могућа је корекција прикључака приступних путева на локацији ХЕ „Бродарево 2” (Лучице).
До реализације акумулације и завршетка изградње нове деонице државног пута I реда број 21, а у циљу омогућавања нормалног одвијања саобраћаја на овом путу, могућа је изградња привремених путева, укључујући и девијацију између нове и постојеће деонице пута на локацији ХЕ „Бродарево 2” (Лучице).
 

IV.1.2.2. Услови за уређење, изградњу и коришћење подручја 
	природног добра, према утврђеном режиму заштите
 
Заштита и одрживо коришћење природе и природних добара, заснива се на спровођењу режима заштите према Закону о заштити природе. Законском регулативом дефинисани су режими заштите I, II и III степена, то јест активности које су забрањене, односно ограничене у природним добрима (члан 35. Закона о заштити природе „Службени гласник РС”, бр. 36/09, 88/10 и 91/10).
У оквиру заштићених подручја на подручју Просторног плана успостављају се два режима заштите:
У режиму заштите II степена – могу се вршити управљачке интервенције у циљу рестаурације, ревитализације и укупног унапређења заштићеног подручја, без последица по примарне вредности њихових природних станишта, популација, екосистема, обележја предела и објеката геонаслеђа, обављати традиционалне делатности и ограничено користити природни ресурси на одржив и строго контролисан начин:
– забрањује се изградња индустријских, металуршких и рударских објеката, асфалтних база, рафинерија нафте, као и објеката за складиштење и продају деривата нафте и течног нафтног гаса, термоелектрана и ветрогенератора, лука и робно-трговинских центара, аеродрома, услужних складишта, магацина и хладњача, викендица и других породичних објеката за одмор, експлоатацију минералних сировина, тресета и материјала речних корита и језера, преоравање природних травњака, привредни риболов, уношење инвазивних алохтоних врста, изградњу објеката за рециклажу и спаљивање отпада и образовање депонија отпада;
– ограничавају се радови на регулацији и преграђивању водотока, формирање водоакумулација, мелиорациони и други хидротехнички радови, изградња хидроелектрана, соларних електрана и електрана на био-гас, објеката туристичког смештаја, угоститељства, наутичког туризма и туристичке инфраструктуре и уређење јавних скијалишта, изградња објеката саобраћајне, енергетске, комуналне и друге инфраструктуре, стамбених и економских објеката пољопривредних газдинстава, традиционално коришћење камена, глине и другог материјала за локалне потребе, изградња рибњака, објеката за конвенционално гајење домаћих животиња и дивљачи, риболов, лов, сакупљање гљива, дивљих биљних и животињских врста, газдовање шумама и шумским земљиштем, формирање шумских и пољопривредних монокултура, уношење врста страних за дивљи биљни и животињски свет регије у којој се налази заштићено подручје и примена хемијских средстава.
У режиму заштите III степена могу се вршити управљачке интервенције у циљу рестаурације, ревитализације и укупног унапређења заштићеног подручја, развој села и унапређење сеоских домаћинстава, уређење објеката културно-историјског наслеђа и традиционалног градитељства, очување традиционалних делатности локалног становништва, селективно и ограничено коришћење природних ресурса и простора уз потребну инфраструктурну и другу изградњу:
– забрањује се изградња рафинерија нафте и објеката хемијске индустрије, металуршких и термоенергетских објеката, складишта нафте, нафтних деривата и природног гаса, уношење инвазивних алохтоних врста и образовање депонија;
– ограничава се изградња других индустријских и енергетских објеката, асфалтних база, објеката туристичког смештаја и јавних скијалишта, инфраструктурних објеката, складишта индустријске робе и грађевинског материјала, викендица, експлоатација и примарна прерада минералних сировина, образовање објеката за управљање отпадом, изградња насеља и ширење њихових грађевинских подручја, лов и риболов, формирање шумских и пољопривредних монокултура, примена хемијских средстава и други радове и активности који могу имати значајан неповољан утицај на природне и друге вредности заштићеног подручја.
У циљу заштите и унапређења природних добара на подручјима посебних природних вредности планираним за заштиту, прописује се спровођење претходних мера заштите, за утврђене зоне/локалитете са одговарајућим режимом заштите (II или III степена).
 

Мере заштите природних добара
 
Планирана је заштита идентификованих просторних целина са посебним природним обележјима и вредностима на укупној површини од око 34,35 km², и утврђује се врста, обухват и режими заштите, до окончања истраживања и доношења аката о проглашењу заштићеног подручја. На свим природним добрима која се налазе у поступку заштите, забрањено је вршити било какве интервенције до доношења одговарајућег акта о заштити, у циљу очувања њихових примарних вредности. Доношењем акта о заштити прописаће се мере и активности на заштити које ће спроводити управљач, односно старатељ над природним добром. Обавезан део поступка проглашења заштите обухвата и одређивање категоризације природног добра које би према препорукама требало ускладити са међународном IUCN категоризацијом. 
	

За ПИО „Озрен – Јадовник” прописују се следеће мере заштите, односно забрањује се:
– промена намена површина, осим уколико није предвиђена одговарајућим планским актом;
– извођење радова и активности које би могле да наруше геоморфолошке одлике заштићеног подручја;
– изградња на хидролошким објектима, осим за потребе антиерозивних радова, инфраструктурног опремања, презентације природног добра и водоснабдевања;
– испуштање отпадних вода у земљиште и водотоке;
– изградња септичких јама пропусног типа;
– депоновање комуналног, индустријског и другог отпада;
– изградња стамбених, туристичких, услужних и других сличних објеката изван постојећих насеља;
– трајно постављање привремених објеката;
– изградња објеката који по спољном изгледу одударају од локалне архитектуре;
– изградња инфраструктурних система и објеката, осим ако нису у функцији инфраструктурног опремања постојећих насеља, презентације природног добра и развоја компатибилних делатности;
– изградња привредних објеката, осим оних чији је рад базиран на одрживом коришћењу постојећих природних ресурса;
– уништавање и узнемиравање фауне на целом простору, као и брање и уништавање посебно заштићених врста флоре;
– уношење страних врста флоре и фауне;
– излов ихтиофауне, осим на десној обали Лима;
– каптирање извора и захватање воде из водотока, осим под посебним условима службе заштите;
– порибљавање, осим под посебним риболовним основама и уз услове службе заштите;
– чиста сеча шумске вегетације;
– уништавање влажних станишта;
– депоновање опасних и штетних материја;
– испуштање и емитовање штетних гасова;
– експлоатација минералних сировина.
За ПИО „Камена Гора” прописују се следеће мере заштите, односно забрањује се:
– изградња индустријских, инфраструктурних, привредних, хидротехничких и других објеката чији рад и постојање могу изазвати неповољне промене квалитета земљишта, вода, ваздуха, живог света, лепоте предела и његове околине;
– просецање било које нове саобраћајнице, уколико није утврђена важећим просторним или урбанистичким планом, или гранским основама које су усаглашене са режимима и мерама заштите подручја;
– вршење земљаних, грађевинских, шумарских и других радова којима се могу нарушити естетске и амбијенталне вредности заштићеног простора и погоршати карактеристике и његове примарне вредности, односно који могу изазвати деградацију простора;
– индустријска и индивидуална експлоатација минералних и неминералних сировина и отварање позајмишта земље и камена, осим ограничене и строго контролисане експлоатације подземних вода за потребе водоснабдевања;
– примарна прерада и предконцентрација сировина;
– узимање фосилоносних материјала са геолошких профила;
– депоновање примарних и секундарних јаловина, складиштење и одлагање комуналног, индустријског, опасног и другог отпада и отпадних материја;
– руковање отровним хемијским материјама, нафтним дериватима и другим опасним материјама у природи;
– свака промена постојеће морфологије терена и водотока, превођење вода једног у други водоток, и измена хидродинамичних карактеристика и режима водотока и сви други радови и интервенције који могу утицати на измену хидролошког режима подземних и површинских вода;
– извођење хидрогеолошких радова без сагласности Завода за заштиту природе Србије и управљача природног добра;
– испуштање отпадних вода у водотоке и земљиште;
– изградња септичких јама пропусног типа; 
	 
– неконтролисано порибљавање водотока, посебно порибљавање алохтоним врстама;
– коришћењe, уништавањe и предузимањe других активности којима би се могле угрозити дивље врсте биљака и животиња заштићене као природне реткости и њихова станишта;
– уношење алохтоних врста флоре и фауне;
– неконтролисано одлагање и депоновање сточног отпада и конфиската у природи и формирање „дивљих” сточних гробаља и депонија. Ово се не односи на евентуално циљано и планско формирање хранилишта за некрофагне птице и карниворе сисаре, а у циљу унапређења стања њихових популација, научно-истраживачке, конзервационе или ловно-туристичке сврхе; 
	

– уништавање шумских комплекса, односно чиста сеча и кресање лисника;
– сеча појединачних старих стабала, импозантних дендрометријских карактеристика;
– разоравање планинских пашњака и ливада;
– сви облици интервенција на објектима етно-наслеђа којима се мења или нарушава њихов спољни изглед или умањује њихова вредност;
– паљење и ложење ватре, осим на местима одређеним за ту намену.
Радови који нису забрањени, као и радови ван простора који се предлаже за заштиту, за које се основано претпоставља да могу имати штетне последице на заштићено природно добро, подлежу процедури обезбеђења процене утицаја и добијања сагласности и дозвола у складу са законом. Изречене забране и наведена процедура не односе се на постојећи начин коришћења пољопривредног земљишта.
Ради оперативне примене мера заштите и реализације укупног концепта одрживог развоја, заснованог на коришћењу простора у складу са капацитетима, примарним вредностима и функцијама, неопходно је обезбедити:
– доношење Акта о заштити;
– одговарајућег стараоца;
– финансијску подршку и адекватан стручни кадар;
– израду програма и планова, односно њихову верификацију;
– координацију рада стараоца свих корисника природног добра, а нарачито месног становништва, надлежних служби заштите природе и надлежних органа локалне самоуправе и Републике;
– израду привременог, средњорочног и годишњих програма заштите и развоја, а у складу са законским роковима;
– израду Акта о унутрашњем реду и чуварској служби.
 

IV.1.3. Услови за уређење и изградњу мреже саобраћајне и друге инфраструктуре
 
IV.1.3.1. Услови за уређење и изградњу јавних путева
 
Стварање услова за реализацију хидроелектрана „Бродарево 1” и „Бродарево 2” на реци Лим, подразумева редефинисање саобраћајног система и делимично измештање трасе државног пута I реда број 21 (деоница Мијоска – Граница Црне Горе/Гостун), као и изградњу два тунела („Јунаковине” и „Брусовник”), који представљају изузетно значајане грађевинске објекте, па их је неопходно пројектантски и извођачки урадити по веома високим техничким стандардима и опремити адекватном опремом, првенствено са аспекта заштите људских живота у евентуалним ексцесним ситуацијама и сигурног функционисања промета возила.
Све техничке карактеристике које се односе на делимично измештање трасе државног пута I реда број 21 и изградњу тунела „Јунаковине” и „Брусовник”, преузете су из „Претходне студије оправданости са генералним пројектом за изградњу ХЕ „Бродарево 1” и ХЕ „Бродарево 2”, коју је израдио „Енергопројект Хидроинжењеринг” Београд, као и из података достављених од стране инвеститора и пројектаната.
Регулација коридора саобраћајних инфраструктурних система
Појас регулације јесте путно земљиште јавног пута и земљишни појас других објеката инфраструктурних система. Просторним планом утврђује се оријентациона ширина појаса регулације за:
– јавне путеве:
– државни пут I реда око 25 m;
– општински пут око 15 m.
– железничку пругу:
– једноколосечна пруга око 16 m.
Утврђују се следећа правила уређења појаса регулације јавног државног пута I реда и општинског пута:
– у изграђеном простору насеља уз коловоз се изводи аутобуско стајалиште најмање ширине 3 m, обострани тротоари с ивичњацима најмање ширине од по 1,5 m, а само изузетно једнострани тротоар ширине два и више метара са прикупљањем и каналисањем атмосферских вода с коловоза, док се ван изграђеног простора насеља изводе обостране банкине ширине по 1,5 m с тврдим застором;
– бициклистичке стазе се могу планирати уз све јавне путеве, осим на државном путу I реда, где се могу планирати ван коловоза, са прописаним разделним острвом и ширином бициклистичких стаза у складу са Правилником о условима које са аспекта безбедности саобраћаја морају да испуњавају путни објекти и други елементи јавног пута („Службени гласник РС”, број 50/11);
– саобраћајни прикључци на државни пут утврђују се на основу услова и сагласности управљача државним путевима, преко реконструисаних постојећих саобраћајних прикључака општинских путева или преко сервисне саобраћајнице, тако да: 
	

– парцеле које излазе на државни пут I реда не могу, свака за себе појединачно, да имају директан излаз на пут већ се приступ таквих парцела мора остварити преко сервисне саобраћајнице на основу прибављене сагласности управљача пута;
– прикључивање прилазног на јавни пут врши се првенствено његовим повезивањем са другим прилазним или некатегорисаним путем који је већ прикључен на јавни пут, а на подручјима на којима ово није могуће, прикључивање прилазног пута врши се непосредно на јавни пут и то првенствено на пут нижег реда;
– земљани и шумски путеви који се укрштају или прикључују на државне путеве, морају имати ширину од најмање 5 m са тврдом подлогом или са истим коловозним застором као и пут на који се прикључује или са њим укршта, у дужини која одговара најмање укупној ширини непосредног појаса заштите државног пута;
– предметна деоница државног пута у изграђеном простору насеља, се предлаже за јавни пут у насељу на основу овог плана или одговарајућег урбанистичког плана; 
	

– саобраћајни прикључак општинског пута и прикључна саобраћајница улице на државни пут има минималну ширину саобраћајних трака од 2,75 m и минимални радијус кривине 10 – 12 m; 
	

– у изграђеном простору насеља између тротоара и границе појаса регулације подиже се дрворед и други засад, тако да не омета прегледност јавног пута и не угрожава безбедност саобраћаја; 
	

– косине усека, засека и насипа, као и друге косине у путном земљишту, где је то могуће, озелењавају се травом, шибљем и другим аутохтоним растињем које не угрожава прегледност пута;
– дуж свих путева обезбеђује се инфраструктура за прикупљање и контролисано одвођење атмосферских вода, са уграђеним сепараторима нафтних деривата на државним путевима у зони заштите природних вредности и зони I и II санитарне заштите изворишта вода;
– рекламне табле и панои, ознаке којима се обележавају туристички објекти, културно-историјски споменици и спомен обележја и други слични објекти, могу се постављати поред државних путева на удаљености од 7 m од ивице коловоза, односно поред општинског пута на удаљености од 5 m од ивице коловоза.
Заштитни појасеви у коридорима саобраћајних инфраструктурних система
Ширина заштитних појасева траса и објеката у коридорима саобраћајних инфраструктурних система утврђена је на основу одредби закона и прописа донетих на основу закона (Закон о железници, „Службени гласник РС”, број 18/05; Закон о јавним путевима, „Службени гласник РС”, број 101/05) и применом следећих критеријума:
– утврђивања безбедоносног растојања од трасе и објеката инфраструктурног система, ради заштите окружења од негативних утицаја на животну средину, у првом реду од буке, аерозагађења и акцидената;
– обезбеђење заштите основних функција у експлоатацији трасе и објеката инфраструктурног система од негативних утицаја из окружења, у првом реду од непланске изградње, неконтролисаног одлагања отпада и других активности које могу да угрозе безбедност, функционисање и одржавање инфраструктурног система.
Установљавају се следећи обострани заштитни појасеви траса и објеката постојећих и планираних система саобраћајне инфраструктуре на подручју Просторног плана:
– непосредни појас заштите, простор заштитног појаса од:
– ивице појаса регулације пута ширине 20 m за државни пут I реда, 5 m за јавни општински и некатегорисан пут;
– осе железничког колосека ширине 25 m;
– шири појас заштите, простор контролисане изградње од границе непосредног појаса заштите/заштитног појаса:
– ширине 20 m за државни пут I реда, 5 m за јавни општински пут; 
	 
– ширине 200 m за железничку пругу;
– појасеви заштите животне средине од утицаја инфраструктурног система:
– појас I степена загађења са веома великим еколошким оптерећењем животне средине, због емисија аерозагађења, повећане буке и загађивања земљишта; поклапа се са непосредним појасима заштите државог пута I реда и железничке пруге;
– појас II степена загађења са великим еколошким оптерећењем животне средине због повећане буке и загађивања земљишта; поклапа се са ширим појасима заштите јавних путева и железничке пруге.
Ширина заштитних појасева инфраструктурних система је обавезна до њиховог редефинисања израдом одговарајућег урбанистичког плана.
Режими заштите за заштитне појасеве у коридорима саобраћајних инфраструктурних система
– непосредни појас заштите:
– забрањује се изградња објеката који нису у функцији инфраструктурног система који се штити, то јест легализација, реконструкција и доградња постојећих објеката и изградња нових привредних, стамбених и других објеката;
– дозвољава се изградња функционалних и пратећих садржаја, објеката, постројења и уређаја у функцији инфраструктурног система;
– могу се постављати планиране паралелно вођене трасе осталих инфраструктурних система, објеката и постројења на минималном међусобном растојању на основу закона и прописа донетих на основу закона, а под условима и на начин који утврди надлежно јавно предузеће, односно управљач јавног инфраструктурног система; 
	

– изводе се потребни радови и спроводе мере заштите окружења од негативних утицаја инфраструктурног система на животну средину (дрвореди на деоници пута у насељу, заштитно зеленило, заштитне баријере од буке, каналисање и пречишћавање атмосферских вода с коловоза пута и друго), као и потребне мере заштите инфраструктурног система (на пример снегобрани, ветробрани и друго) на удаљењу које се утврђује према условима безбедног функционисања и одржавања инфраструктурног система;
– легализација и реконструкција постојећих објеката у изграђеном простору насеља поред пута може се одобрити само изузетно на основу одговарајуће техничке документације за доградњу, реконструкцију и/или рехабилитацију постојећег пута, односно техничке документације за изградњу нове деонице пута и на основу одговарајућег урбанистичког плана;
– код сваког планираног визитор центра, кампа и зоне купалишта уређује се „park and ride” паркинг, или паркинг за индивидуална возила и аутобусе;
– паркинг за теретна возила са свим припадајућим објектима може да се гради у непосредном појасу заштите јавног пута ван зоне са режимом заштите II степена природних вредности, заштићене околине непокретног културног добра и зоне санитарне заштите изворишта вода;
– шири појас заштите:
– дозвољава се изградња објеката, то јест легализација, реконструкција и доградња постојећих и изградња нових објеката у зонама предвиђеним за изградњу овим просторним планом и одговарајућим урбанистичким планом, с тим да је за повећање густине насељености, степена изграђености и заузетости површина, у првом реду за изградњу стамбених и објеката јавних служби, предуслов предузимање мера заштите на основу процене утицаја и ризика од инфраструктурног система на животну средину;
– сви планирани паралелно вођени инфраструктурни системи који нису постављени у непосредном појасу заштите, смештају се у ширем појасу заштите на минималном међусобном растојању на основу закона и прописа донетих на основу закона; 
	

– изводе се потребни радови и спроводе мере заштите окружења од негативних утицаја инфраструктурног система на животну средину (заштитно зеленило, заштитне баријере од буке и друго), као и потребне мере заштите инфраструктурног система које нису реализоване у непосредном појасу заштите;
– забрањено је отварање рудника, каменолома, депонија отпада и постројења која су извори загађивања животне средине;
– у ширим заштитним појасевима између пута и другог инфраструктурног система забрањује се изградња објеката који нису у функцији тих инфраструктурних система, то јест забрањује се легализација, реконструкција и доградња постојећих и изградња нових привредних, стамбених и осталих објеката.
У случају када се заштитни појасеви у коридорима инфраструктурних система преклапају са зонама са режимом заштите II и III степена природних вредности, заштићеном околином непокретног културног добра и зоном санитарне заштите изворишта вода, примењује се строжи режим заштите, коришћења, изградње и уређења простора. 
	

 

IV.1.3.2. Услови за уређење и изградњу далековода 110 kV и 35 kV
 
Концепт уређења простора дуж далековода заснован је на техничким захтевима (изградње и експлоатације) далековода, локационим условима, заштити непосредног окружења и, посебно, заштити животне средине. Претходни захтеви су обезбеђени избором трасе ван насеља, без потребе за претходним уклањањем или измештањем постојећих објеката инфра и супраструктуре, крчења пољопривредних засада или значајнијег ометања активности локалног становништва. Са гледишта животне средине, примарна заштита се обезбеђује успостављањем заштитног појаса, а на појединим деоницама, условљавањем појачане електричне и механичке сигурности и/или минимално дозвољених сигурносних висина и удаљености.
Планом је предвиђено успостављање коридора укупне ширине 100 m дуж трасе планираних далековода 110 kV, односно 50 m дуж трасе планираних далековода 35 kV. Усвајају су коридори веће ширине од стварно потребне како би се омогућиле мање корекције предложене трасе.
По завршетку изградње, коридори далековода формираће два појаса, са следећим правилима коришћења и уређења простора:
– простор у коме се утврђују посебна правила коришћења и уређења у циљу превентивног, техничког обезбеђења далековода и заштите окружења од могућих утицаја далековода, дефинисан је као заштитни појас. Ширина заштитног појаса је 30,0 m;
– у оквиру заштитног појаса, простор непосредно уз далековод у коме се утврђују посебна правила коришћења и уређења за потребе изградње, одржавања и надзора далековода дефинисан је као ИЗВОЂАЧКИ ПОЈАС. Ширина извођачког појаса је 8,0 m.
Регулација коридора далековода
Парцеле стубних места формирају се у границама регулације извођачког појаса. Парцеле, по правилу, имају облик квадрата 
	са максималним (плански могућим) димензијама појединачне парцеле од 8,0 m х 8,0 m или 64 m² по стубном месту. За обележавање парцела угаоних стубова користе се координате темена стубова. Теме стуба, у овом случају, представља центар (центроиод) парцеле.
Траса далековода је одређена графички и пописом координата угаоних стубова (УС), као темених тачака хоризонталног прелома подужне осе далековода (табела 31 и табела 32). 
	

Приступ парцелама обезбеђује се, по правилу, установљењем службености пролаза у оквиру извођачког појаса.
Поред угаоних стубова који су геодетски позиционирани, локације линијских (носећих) стубова се одређују Идејним пројектом далековода у оквиру извођачког појаса, у складу са Планом и условима који чине саставни део Просторног плана. По правилу, за локације стубних места се користи углавном угаони или ободни (међни) део парцеле, односно позиције које најмање нарушавају постојећу намену и функционалност преосталог дела парцеле.
 
Табела 31. Елементи за геодетско обележавање трасе далековода 35 kV
 





Редни број угаоног/крајњег

стуба


Координате угаоног/ крајњег стуба




X


Y




Нови далековод који повезује ХЕ „Бродарево 1” са постојећом 
				ТС „Бродарево”




К1


7399037.0000


4787075.0000




УС1


7398724.0000


4787346.0000




УС2


7398516.0000


4787690.0000




УС3


7397868.0000


4787740.0000




УС4


7396830.0000


4788627.0000




УС5


7396134.0000


4788776.0000




К2


7395868.0000


4788581.0000




Нови далековод који повезује ХЕ „Бродарево 2” са постојећим 
				далеководом 35kV




Веза 1: прелаз из ХЕ „Бродарево 2” преко Лима и прикључење 
				на далековод 35kV са леве стране




К1


7394850.0000


4796666.0000




К2


7394480.0000


4796483.0000




Веза 2: излаз из ХЕ „Бродарево 2” и прикључење на далековод 35kV са десне стране





К1


7394850.0000


4796666.0000




УС1


7395202.0000


4796780.0000




УС2


7395705.0000


4796367.0000




УС3


7396053.0000


4796052.0000




К2


7396376.0000


4795435.0000



 
Табела 32. Елементи за геодетско обележавање трасе далековода 110 kV
 





Редни број угаоног/крајњег стуба 
				 


Координате угаоног/ крајњег стуба




X


Y




Постојећи далековод ДВ 1118 ТС „Пријепоље” – ЕВП „Бродарево” који се прекида, и на који се, по принципу улаз-излаз, повезује ХЕ „Бродарево 2”





УС5


7393452,4777


4797086,7947




УС7


7393506,1533


4796692,8647




Нови стубови двосистемског далековода који повезује постојећи ДВ 1118 од стубова УС5 И УС7 са ХЕ „Бродарево 2”





УС1-двосистемски


7393530,2075


4796894,1575




К1-двосистемски


7394850,0000


4796667,0000




Нови далековод ТС „Сјеница”- ХЕ „Бродарево 1”




К1


7417558,2532


4792481,2923




УС2


7414834,1060


4792267,5343




УС3


7413027,3296


4792606,5398




УС4


7412032,2424


4792047,6780




УС5


7409002,7435


4791809,9597




УС6


7404655,6219


4789401,9022




УС7


7404212,2479


4788075,6911




УС8-двосистемски


7399079.4517


4787325,1914




К9-двосистемски


7399051.0000


4787078,0000




Нови далековод ХЕ „Бродарево 1”- ЕВП „Бродарево”




К1


7396802,4053


4789552,9371



 
Правила за привођење површина јавној намени 
	 
Привођење површина јавној намени спроводи се искључиво за стубна места далековода. Парцеле стубних места формирају се у оквиру регулације извођачког појаса. Парцеле, по правилу, имају облик квадрата са максималним (плански могућим) димензијама појединачне парцеле од 8,0m x 8,0m или 64m² по стубном месту.
У току извођења радова приступ инсталацији далековода се обезбеђује установљењем службености пролаза у оквиру заштитног и извођачког појаса. За потребе редовног одржавања и надзора, приступ инсталацији далековода се обезбеђује установљењем трајне службености пролаза у оквиру извођачког појаса.
Прелаз далековода преко обраслог шумског земљишта се обезбеђује у складу са правилником и условима власника, односно предузећа надлежног за газдовање шумом. Ширина просека кроз шуму, који обезбеђује минималну сигурносну удаљеност од 3,0m између проводника и стабала, одређује се Главним пројектом.
 

IV.1.3.3. Услови за уређење и изградњу осталих инфраструктурних система
 
Ширина заштитних појасева траса и објеката у коридорима инфраструктурних система утврђена је на основу одредби закона и прописа донетих на основу закона (Правилник о техничким нормативима за изградњу надземних електроенергетских водова називног напона од 1 kV до 400 kV „Службени лист СФРЈ”, број 65/88 и други прописи) и применом следећих критеријума:
– утврђивања безбедоносног растојања од трасе и објеката инфраструктурног система, ради заштите окружења од негативних утицаја на животну средину;
– обезбеђење заштите основних функција у експлоатацији трасе и објеката инфраструктурног система од негативних утицаја из окружења (непланска изградња, неконтролисано одлагање отпада и друго).
Установљавају се следећи обострани заштитни појасеви траса и објеката постојећих и планираних инфраструктурних система на подручју Просторног плана:
– непосредни појас заштите простор заштитног појаса од:
– осе далековода од 110 kV ширине 10 m и нижег напона ширине 5 m; 
	 
– осе оптичког кабла ширине један метар;
– спољне ивице доводних и примарних цевовода ширине 2,5 m.
– шири појас заштите, простор контролисане изградње од границе заштитног појаса:
– ширине 20 m за далековод од 110 kV, 15 m за далековод од 35 kV и 5 m за далековод нижег напона;
– појасеви заштите животне средине од утицаја инфраструктурног система:
– појас I степена загађења са веома великим еколошким оптерећењем животне средине; поклапа се са непосредним појасима заштите инфраструктурних система;
– појас II степена загађења са великим еколошким оптерећењем животне средине; поклапа се са ширим појасима заштите инфраструктурних система;
Ширина заштитних појасева инфраструктурних система је обавезна до њиховог редефинисања израдом одговарајућег урбанистичког плана.
Режими заштите за заштитне појасеве у коридорима инфраструктурних система:
– непосредни појас заштите:
– забрањује се изградња објеката који нису у функцији инфраструктурног система који се штити, то јест легализација, реконструкција и доградња постојећих објеката и изградња нових привредних, стамбених и других објеката;
– дозвољава се изградња функционалних и пратећих садржаја, објеката, постројења и уређаја у функцији инфраструктурног система;
– могу се постављати планиране паралелно вођене трасе осталих инфраструктурних система, објеката и постројења на минималном међусобном растојању на основу закона и прописа донетих на основу закона, а под условима и на начин који утврди надлежно јавно предузеће, односно управљач јавног инфраструктурног система; 
	

– изводе се потребни радови и спроводе мере заштите окружења од негативних утицаја инфраструктурног система на животну средину, као и потребне мере заштите инфраструктурног система, на удаљењу које се утврђује према условима безбедног функционисања и одржавања инфраструктурног система;
– забрањује се сађење биљака чији корен има дубину већу од 1 m у појасу заштите оптичког кабла; 
	

– не дозвољава се сађење дрвећа испод далековода, док се постојећа стабла могу задржати уколико је задовољена сигурносна удаљеност вода од минимум 3 m од било ког дела стабла.
– шири појас заштите:
– дозвољава се изградња објеката, то јест легализација, реконструкција и доградња постојећих и изградња нових објеката у зонама предвиђеним за изградњу овим просторним планом и одговарајућим урбанистичким планом, с тим да је за повећање густине насељености, степена изграђености и заузетости површина, у првом реду за изградњу стамбених и објеката јавних служби, предуслов предузимање мера заштите на основу процене утицаја и ризика од инфраструктурног система на животну средину;
– сви планирани паралелно вођени инфраструктурни системи који нису постављени у непосредном појасу заштите смештају се у ширем појасу заштите на минималном међусобном растојању на основу закона и прописа донетих на основу закона; 
	

– изводе се потребни радови и спроводе мере заштите окружења од негативних утицаја инфраструктурног система на животну средину, као и потребне мере заштите инфраструктурног система које нису реализоване у непосредном појасу заштите;
– забрањено је отварање рудника, каменолома, депонија отпада и постројења која су извори загађивања животне средине.
У случају када се заштитни појасеви у коридорима инфраструктурних система преклапају са зонама са режимом заштите II и III степена природних вредности, заштићеном околином непокретног културног добра и зоном санитарне заштите изворишта вода, примењује се строжи режим заштите, коришћења, изградње и уређења простора. 
	

 

IV.1.4. Услови за уређење, изградњу и коришћење простора за различите туристичке намене 
	

 
Уређење, изградња и коришћење простора за различите туристичке намене подразумева следеће:
– изградња туристичко-информативног центра;
– повећање саобраћајне доступности, повезивање туристичких простора и интегрисање туристичке понуде: изградња пратећих садржаја државног пута I реда број 21; изградња мреже стаза за рекреацију пешачких, бициклистичких, излетничких;
– комплетирање јавнокомуналне и туристичке инфраструктуре, повећање стандарда услуга постојећих и планираних туристичких капацитета: израда пројектно техничке документације, набавка и уградња туристичке сигнализације; квалитативна реконструкција, опремање и проширење смештајних капацитета и повећање категоризације; изградња додатних капацитета на подручју плана (хотел, мотел, апартмани); побољшање квалитета услуга у сеоском туризму, едукација о стандардима и примерима сеоског туризма;
– уређење планираних водоакумулација и водотокова за туристичко коришћење;
– валоризација природних објеката и шумског подручја у циљу планског развоја туризма;
– програм очувања традиције народних обичаја, народне кухиње и народног стваралаштва кроз унапређење постојећих манифестација и организацију нових манифестација, неговање и подстицање народне радиности и уметничке етно производње;
– валоризација културно историјског наслеђа у циљу активног укључења у туристички развој;
– адаптација, опремање и развој јавних служби које прате развој или се укључују у туристичку понуду: изградња спортских објеката, уређење терена у мрежи спортских објеката, јавних пешачких и зелених површина у насељима на подручју плана; просторна и програмска реконструкција развијене мреже објеката културе и образовања у насељима на подручју плана;
– функционално уклапање планираних садржаја у постојећи пејзаж и усаглашавање са микролокацијским условима;
Услови за уређење, изградњу и коришћење простора за различите туристичке намене, према виду туризма (туристичком производу):
1. Транзитни туризам и кратки одмори: реконструкција железничких и аутобуских станица као и формирање пратећих садржаја; уређење стајалишта, одморишта и видиковаца на посебно атрактивним локацијама приступачним са државног пута I реда број 21; постављање туристичких информативних пунктова; изградња смештајних капацитета (хотел, мотел); развој услуга за туристе у транзиту – саобраћајна и туристичка информација и сигнализација, поште, банке, сервиси, паркинзи и друго.
2. Спортско-рекреативни туризам: за реализацију овог вида туризма неопходна је изградња објеката за смештај и рад спортских клубова, изградња нових спортских терена, повећање смештајних капацитета и развој спортских манифестација. 
	

2.1. Спорт и рекреација на води:
Диспозиција туристичке понуде зона водоакумулација диференцираће се на:
– просторе водоакумулација са садржајима и активностима за рекреацију и спортови на води који подразумевају: изградњу пешачке и саобраћајне комуникације; изградњу инфраструктуре и објеката, привезиште, плаже, објекти за изнајмљивање опреме, обуку, писте за риболовце за организовање риболовачког такмичења и слично; контролисано планско порибљавање акумулација постојећим и новим рибљим врстама као предуслов за развој рибљег фонда и риболовног туризма; изградњу угоститељских објеката;
– контактну зону водоакумулација са смештајним, угоститељским и другим комерцијалним садржајима, излетничким пунктовима, бициклистичким и пешачким стазама, спортским теренима, саобраћајном инфраструктуром.
Спорт и рекреација на води ван планираних акумулација:
– потребно је уређење и инфраструктурно опремање постојећих плажа, и посебно места за одржавање традиционалне манифестације „Скокови са моста”. Активности на плажи и мосту Петровац ускладити са интервенцијама на изградњи хидросистема. Формирати привезиште са пратећим наменама у Бродареву.
2.2. Бициклизам, пешачење, планинарење:
За повезивање туристичке понуде у простору и развој више модалитета кретања туриста на подручју Просторног плана предвиђено је формирање мреже бициклистичких, пешачких и планинарских стаза. Потребна израда плана и обележавање стаза као основа даљег развоја овог вида активности. Циљ је остварити везе са туристичким пунктовима, комплексима и насељима, уз уређење одморишта, видиковаца.
2.3. Ваздухопловни спортови:
Могући под условом прибављања неопходних сагласности Директората цивилног ваздухопловства:.
– змајарство, падобранство, лаке спортске летелице, уређење полетно слетне стазе аеродрома Лучице;
– параглајдинг – обележавање травнате полетно слетне стазе;
2.4. Ловни туризам:
Обезбеђење доступности постојећим ловиштима и опремање ловишта ловнотехничким објектима, реконструкција ловачких домова која подразумева и специјалне понуде (кућице за псе, изнајмљивање опреме и друго). 
	

2.5. Риболовни туризам:
Неопходно је уређење риболовних стаза и места за окупљање риболоваца дуж водотокова, као и у приобаљу акумулација. Риболовни (као и ловни) туризам подразумевају контролу коришћења биолошких капацитета и спречавање прекомерног лова, контролу криволова и времена дозвољеног за лов одређених врста. Смештај риболоваца организоваће се у сеоским насељима и другим комерцијалним туристичким капацитетима. 
	

3. Рурални туризам: поред основног услова изградње саобраћајне и комуналне инфраструктуре, неопходно је активирање локалног становништва на руралном подручју и његовог стамбеног фонда за развој туризма, што подразумева следеће:
– реализација породичних пансиона и кућа уклопљених у пејзаж и зеленило, и подизање квалитета постојећих изграђених структура;
– ревитализација и изградња у оквиру аутентичних села заснована на градитељској традицији; 
	

– искоришћеност напуштених домаћинстава;
– усмеравање градње кућа за одмор ван појасева државних путева, у руралном залеђу, као и стављање одређеног броја објеката у функцију туризма; 
	

– категоризација смештаја у сеоским домаћинствима;
Уређење и опремање етно села у обухвату Просторног плана (Тичје поље и Гостун) има за циљ да презентује културно наслеђе и традицију овог краја. Сви објекти треба да буду аутохтони примери архитектуре. При избору објеката, просторног распореда, намене и уређења комплекса, обавезно је учешће надлежног Завода за заштиту споменика културе. 
	

Развој руралног туризма подразумева стварање услова за додатне активности према специфичностима: стазе за јахање, стазе за вожњу бициклом, стазе за шетњу и панорамско разгледање, стазе здравља, платформе за риболов, организација културно забавних манифестација и друго.
4. Едукативни туризам: потребна је изградња уређених простора, објеката туристичке инфраструктуре, нарочито смештајног објекта (хотела) већег капацитета, школског одмаралишта, визитор центра, изложбене поставке (евентуално), простора за школе, радионице и ликовне колоније. 
	

5. Научно-истраживачки туризам: подразумева валоризацију природних вредности, посебно геолошких специфичности, хидролошких објеката, као и биодиверзитета овог краја. 
	

6. Излетнички и еко-туризам: подразумева валоризацију, заштиту и презентацију природних ресурса, као и објеката и целина од културно историјског значаја, уз предузимање неопходних мера за уређивање њихове околине; одређивање могућих локација и изградња информативних пунктова и угоститељских садржаја; развој специфичних облика привремених и стационарних капацитета (етно, сеоски туризам, еко кампови); развој специфичних еколошких програма угоститељства и услуга; уређивање и опремање излетишта и рекреативних стаза.
 

IV.1.5. Услови и мере заштите животне средине, заштите од пожара, елементарних непогода, 
	техничко-технолошких несрећа и ратних дејстава, и заштите непокретних културних добара
 
IV.1.5.1. Мере заштите животне средине
 
Хидроелектране „Бродарево 1” и „Бродарево 2” са акумулацијама:
С обзиром да подручје будућих акумулација у највећој мери заузима речно корито и земљиште у ужем појасу корита Лима и с обзиром на релативно мале висине брана, мале осцилације нивоа воде узводно и низводно од преградних конструкција, као и мале површине акумулација, не очекује се већи утицај на околно подручје. Предузетим и предложеним мерама заштите, штетни утицаји на животну средину биће спречени, умањени или сведени на прихватљиву границу. 
	

Програмске мере:
– програм контроле и заштите животне средине спроводиће се према одредбама Стратешке процене утицаја Просторног плана подручја посебне намене хидроцентрала „Бродарево 1” и „Бродарево 2” на реци Лим, на животну средину;
– планирани програми у предметној зони морају испуњавати услове најмањег ризика по животну средину;
– програми морају испунити и задовољити начело и услове одговорности потенцијалног загађивача и његовог следбеника;
– покретање процедуре Процене утицаја на животну средину, на основу Закона о процени утицаја на животну средину („Службени гласник РС”, бр. 135/04 и 36/09);
– заступљени програми морају обезбеђивати усклађеност интереса заштите средине и економског развоја, то јест морају испуњавати услов прихватљивости и одрживости.
Мере заштите животне средине током извођења радова:
– успостављање адекватне организације извођења радова којом се максимално штити животна средина;
– спровођење пројектованог обима и врсте радова према инвестиционо – техничкој документацији, уз поштовање услова надлежних институција;
– коришћење најсавременије механизације и одржавање машинског парка у исправном стању;
– строга контрола манипулисања нафтом и дериватима уз максималне мере заштите;
– технички организовано извођење минерских радова;
– успостављање система адекватног управљања отпадним водама, комуналним и осталим отпадом;
– спровођење антиерозионих и биоинжењерских радова на позајмиштима грађевинског материјала, привременим и сталним депонијама;
– организовано снимање постојећег „нултог” стања квалитета вода и стања екосистема;
– пресељење локалног становништва из предвиђеног подручја за потапање, уз одговарајуће материјалне надокнаде становништву;
– извођење одговарајућих објеката ради компензације пресечених инфраструктурних објеката;
– ревитализација земљишта са биолошком и механичком консолидацијом након реализације објеката система.
Примењена техничка решења на објектима хидроенергетских система „Бродарево 1” и „Бродарево 2”, отклањају поједине потенцијално негативне утицаје изградње система на животну средину:
– евакуација великих вода преко прелива брана при наиласку поплавног таласа;
– испуштање вода минималног одрживог протока континуално низводно од бране;
– несметан пронос речног наноса преко прелива бране у току поводња;
– чишћење решетки на круни бране чистилицом и уклањање пливајућег наноса грајфером;
– несметана миграција рибље популације уз/низ водоток кроз рибље преводнице. 
	

Мере заштите животне средине током експлоатације система:
– контролисати урбанизацију и привредни развој приобалног подручја акумулација са изградњом пратећих инфраструктурних објеката и обавезним каналисањем и пречишћавањем отпадних вода;
– спроводити редовно праћење квалитета воде у акумулацијама у складу са нумеричким симулационим моделима;
– одржавати максималну чистоћу обала акумулација и успоставити систем адекватног управљања комуналним и осталим отпадом, изградњом санитарно-техничких депонија на целом сливном подручју будућих акумулација;
– спроводити правилно управљање акумулацијама;
– спроводити антиерозионе и биоинжењерске радове на сливним подручјима акумулација;
– озелењавати површине у околини акумулација уз максимално уклапање у првобитно природно аутохтоно окружење и повезивање са глобалним вегетационим целинама;
– спроводити детаљно праћење флоре и фауне, као јединственог еколошког ланца.
Измештена траса државног пута I реда број 21 са тунелима „Јунаковине” и „Брусовник”:
Предузетим и предложеним мерама заштите, штетни утицаји на животну средину биће спречени, умањени или сведени на прихватљиву границу. 
	

Програмске мере:
– програм контроле и заштите животне средине спроводиће се према одредбама Стратешке процене утицаја Просторног плана подручја посебне намене хидроцентрала „Бродарево 1” и „Бродарево 2” на реци Лим, на животну средину;
– планирани програми у предметној зони морају испуњавати услове најмањег ризика по животну средину;
– програми морају испунити и задовољити начело и услове одговорности потенцијалног загађивача и његовог следбеника;
– покретање процедуре Процене утицаја на животну средину, на основу Закона о процени утицаја на животну средину („Службени гласник РС” бр.135/04 и 36/09);
– заступљени програми морају обезбеђивати усклађеност интереса заштите средине и економског развоја, то јест морају испуњавати услов прихватљивости и одрживости.
Мере заштите којима би се негативне последице свеле у прихватљиве границе, обухватају мноштво активности за сваки од уочених утицаја, и то у фази изградње и фази експлоатације саобраћајнице. 
	

Мере заштите животне средине током извођења радова, у току извођења радова неопходно је предузети низ мера којима се минимизирају могући утицаји на животну средину. Ове мере пре свега подразумевају: 
	

– израду посебних анализа заштите животне средине у оквиру пројекта организације грађења, а за потребе смештаја управних објеката, складишта и механизације као и за лоцирање постројења за производњу асфалтних мешавина уколико се такво постројење буде лоцирало у зони овог пута; 
	

– градилиште организовати на минималној површини потребној за његово функционисање, а при избору локације водити рачуна да то не буде простор са израженим карактеристикама флоре и фауне како би се избегао непотребан губитак биотопа; 
	

– стриктну заштиту свих делова терена ван непосредне зоне радова, што значи да се неконтролисано користе површине као стална или привремена одлагалишта материјала, као позајмишта, као платои за паркирање и поправку машина; 
	

– сакупљање материјала из ископа за тунеле и другог материјала прикупљеног током изградње мора се организовати на адекватан начин и одложити на претходну припремљену депонију; 
	

– све манипулације са нафтом и њеним дериватима у току процеса грађења, снабдевање машина, неопходно је обављати на посебно дефинисаном месту и уз максималне мере заштите како не би дошло до просипања. Сва амбалажа за уље и друге деривате нафте, мора се сакупљати и односити на контролисане депоније; 
	

– забрану отварања неконтролисаних приступних путева појединим деловима градилишта; 
	

– паркирање машина само на уређеним местима. На месту паркирања машина, предузети посебне мере заштите од загађења тла уљем, нафтом и нафтним дериватима. Уколико дође до загађења тла исцурелим уљем или на неки други начин, тражиће се уклањање тог слоја земље и његово одношење на депонију; 
	

– систематско прикупљање чврстог отпада који се нормално јавља у процесу градње и боравка радника у зони градилишта (амбалажа од хране, други чврсти отпаци) и његово депоновање на уређеним депонијама; 
	

– контролисани приступ механизације водотоку, у циљу спречавања загађења вода;
– забрану прања машина и возила у зони радова као и прање миксера за бетон и некотролисано одстрањивање преосталих делова бетонске масе на било које површине ван непосредне трасе пута; 
	

– по завршетку радова неопходно је на основу посебних пројеката рекултивације уредити депоније како би се спречило даље деградирање тла и побољшао визуелни ефекат; 
	

– технички исправно и организовано изводити минерске радове, ради обезбеђења људи и животне средине од штетног дејства експлозија. 
	

Мере заштите животне средине током експлоатације, у конкретном случају, везане су за домен управљања експлоатацијом, обухватајући организацију саобраћаја и одржавање саме деонице пута. Ове мере подразумевају следеће активности: 
	

– потребно је деоницу опремити одговарајућом хоризонталном и вертикалном сигнализацијом која обухвата све видове потребних забрана и обавештења; 
	

– за поступке зимског одржавања неопходно је урадити посебне оперативне планове водећи рачуна о заштити животне средине; 
	

– косине насипа је неопходно уредити у смислу побољшања визуелних ефеката и умањења ефеката површинске ерозије, као и предвидети мере за рекултивацију путног земљишта. 
	

Далеководи 110 kV и 35 kV:
Програм контроле и заштите животне средине спроводиће се према одредбама Стратешке процене утицаја Просторног плана подручја посебне намене хидроцентрала „Бродарево 1” и „Бродарево 2” на реци Лим, на животну средину. Предузетим и предложеним мерама заштите, штетни утицаји на животну средину биће спречени, умањени или сведени на прихватљиву границу.
– доследно спровођење планираног обима и врсте радова, технолошке дисциплине, ограничење радних активности у оквиру извођачког коридора, поштовање техничких прописа, правила и упутстава, као и услова издатих од стране надлежних предузећа;
– пројектним решењем на нивоу Главног пројекта, избором опреме и квалитетним извођењем обезбедити поуздану заштиту од акцидената, ризика од напона корака и додира, појаве недозвољеног нивоа преднапона и друго. Далековод је потребно обавезно обезбедити са ефикасно уземљеном неутралном тачком и опремом за брзо аутоматско искључење;
– уређење градилишта и извођење радова мора испунити критеријуме утврђене Правилником о опасним материјама у водама („Службени гласник СРС”, број 31/82) и Правилника о дозвољеним количинама опасних и штетних материја у земљишту и методама за њихово испитивање („Службени гласник РС”, бр. 11/90 и 23/94). У случају изливања горива и слично, локација се мора одмах санирати, а загађено земљиште уклонити на комуналну депонију;
– за санитарне отпадне воде и чврсти отпад са градилишта предвидети посебне, мобилне, контејнере. Место и начин њиховог пражњења решава се у договору са надлежним комуналним предузећем;
– за извођачке путеве предвидети коришћење постојећих јавних и некатегорисаних путева и стаза, а само изузетно и непосредан прелаз преко пољопривредног земљишта. Код развлачења водова и пренос опреме потребно је користити технику која не оштећује трајно земљиште и засаде;
– код ископа за темеље стубова педолошки вредан површински слој земљишта потребно је посебно одложити и користити за завршну прекривку ископа. Вишак материјала, уколико није педолошки вредан, уклонити са трасе на одговарајућу депонију или локацију коју одреди надлежна комунална служба или власник/корисник земљишта;
– након завршетка земљаних радова обавезна је нивелација земљишта и чишћење терена од отпадног материјала;
– рекултивација/накнада штете се спроводи у свим случајевима оштећења вегетације насталих у току радова;
– извођење радова предвидети сукцесивно, по затезним пољима далековода, како би се смањио обим једновременог ометања локалних активности и могућих акцидената. Почетак и време трајања радова се правовремено пријављује надлежним предузећима, локалној заједници и власницима објеката у близини далековода.
На основу Закона о процени утицаја на животну средину („Службени гласник РС”, бр. 135/04 и 36/09), инвеститор је обавезан да у даљем поступку спровођења Просторног плана поднесе захтев Министарству надлежном за послове заштите животне средине у вези са потребом израде Студије о процени утицаја изградње и експлоатације далековода на животну средину. 
	

 

IV.1.5.2. Мере заштите од пожара, елементарних непогода, 
	техничко-технолошких несрећа и ратних дејстава
 
Хидроелектране „Бродарево 1” и „Бродарево 2” са акумулацијама:
Заштита од пожара, елементарних непогода, техничко-технолошких несрећа и ратних дејстава, остварују се:
– дефинисањем мера и поступака за могуће акциденте, посебним програмом управљања акумулацијом, који припрема предузеће надлежно за газдовање у сарадњи са надлежном службом министарства одбране и органима локалне самоуправе, на начин предвиђен прописаном методологијом за процену опасности од акцидента, мерама припреме и мерама за отклањање последица акцидената;
– смањењем ризика од акумулације, кроз спровођење следећих мера:
– редовним и ванредним оскултационим осматрањем и систематском контролом водозахватних објеката и бране;
– израдом студије ризика, са посебним анализама могућих сеизмодеформација терена;
– обезбеђењем инфраструктуре и опреме за едукацију, обавештавање, узбуњивање и евакуацију становништва у случају зарушавања бране или најава могућег нарушавања статичке стабилности бране;
– маркирањем на терену кота нивоа могућег поплавног таласа.
 

IV.1.5.3. Мере заштите непокретних културних добара
 
Утврђују се опште мере и услови заштите и коришћења непокретних културних добара (проглашених и евидентираних споменика културе и рекогносцираних археолошких локалитета) на подручју општине:
– мере техничке заштите и други радови на непокретном културном добру могу се изводити под условима, у поступку и на начин утврђен Законом о културним добрима;
– забрањује се раскопавање, рушење, преправљање, презиђивање и вршење свих радова који могу нарушити својства непокретног културног добра;
– забрањује се коришћење или употреба непокретног културног добра у сврхе које нису у складу са његовом наменом и значајем, или на начин који може да доведе до његовог оштећења.
Утврђују се опште мере и услови заштите и коришћења заштићене околине непокретних културних добара (проглашених и евидентираних споменика културе и рекогносцираних археолошких локалитета):
– забрањује се изградња индустријских, рударских и енергетских објеката, сточарских и живинарских фарми, инфраструктурних и других објеката који својим габаритом, обликом и наменом, односно својом експлоатацијом и отпадним материјама могу да угрозе непокретно културно добро и да деградирају и наруше пејзажне одлике и природне елементе његове заштићене околине;
– у заштићеној околини непокретног културног добра забрањује се: депоновање отпада и испуштање отпадних вода; превођење водова високог напона већег од 35 kV; отварање каменолома, експлоатација сировина (камена, шљунка и друго) из корита реке и други видови нарушавања обала водотока, отварање позајмишта земље и другог материјала; сеча шуме и огољавање површина под шумом, док се интервенције дозвољавају у циљу неге, уређења и унапређења шумских састојина; уношење нових врста дрвећа и жбуња у постојеће шумске састојине које су стране орто-климатогеним условима подручја, а посебно егзота; уношење страних врста дивљачи чије присуство може да изазове непожељне еколошке последице и измену састава аутохтоног живог света; коришћења пољопривредног земљишта, промене намене и култура које доводе до његове деградације и промене аутентичног амбијента, изузев уколико је предвиђена промена у складу са мерама заштите околине;
– забрањује се интервенисање на обалама и регулација река, осим у интересу заштите непокретног културног добра у складу са условима Завода за заштиту споменика културе из Краљева и Завода за заштиту природе Србије;
– подизање нових и реконструкција постојећих зелених површина у заштитним појасевима саобраћајне и остале инфраструктуре, поред водотока, туристичких и пратећих садржаја условљава се употребом аутохтоних врста са тог подручја;
– до доношења одговарајућег урбанистичког плана забрањена је изградња, реконструкција и легализација објеката који нису у функцији заштите, презентације и афирмације непокретног културног добра;
– посебне мере заштите, услови коришћења и правила изградње и уређења простора заштићене околине непокретног културног добра и зона заштите, као и уклањање објеката који својом наменом, волуменом/габаритом, архитектуром и примењеним материјалима девастирају квалитет културно-историјског наслеђа и предеоног лика заштићене околине и зона заштите ближе ће се дефинисати одговарајућим урбанистичким планом;
– успоставља се континуална контрола градње на простору заштићене околине непокретног културног добра; 
	

– обезбеђује се археолошки надзор приликом обављања земљаних радова, који нису у склопу археолошких истраживања; као и грађевинских радова у непосредној близини заштићене околине непокретног културног добра.
Утврђују се опште мере заштите евидентираних споменика културе:
– на објекту се могу изводити мере техничке заштите у циљу враћања аутентичног изгледа и очувања габарита, свих конструктивних и декоративних елемената, оригиналних материјала и стилских карактеристика;
– не дозвољава се повећање хоризонталног и вертикалног габарита објекта;
– не дозвољавају се радови на објекту који могу да угрозе статичку стабилност објекта и наруше његов спољашњи изглед; 
	

– дозвољавају се они радови на објекту који ће довести до побољшања санитарно- хигијенских услова коришћења објекта, с тим да они не наруше његов спољашњи изглед.
Утврђују се опште мере заштите и услова чувања археолошких локалитета и коришћења њихове заштићене околине:
– сакрална здања у рушевинама, где за то постоје могућности, треба у целости обновити, чак и у случајевима када би поједини сегменти обнове били хипотетични;
– цркве у археолошким остацима – црквинама, требало би након истраживања рестаурирати, ради очувања дигнитета некадашњег сакралног простора;
– по правилу се избегава презентација археолошких остатака на отвореном простору (in situ), док је евентуална презентација остатака евидентираних и фортификација које ће се открити током будућих истраживања могућа уз обимнија заштитна надзиђивања;
– забрањује се ширење савремених гробља на простор старих сакралних некропола;
– предуслов презентације старих сакралних некропола са већим бројем очуваних надгробних споменика јесте чишћење локалитета од дивље вегетације и познијих наслага земље;
– археолошки локалитети се не смеју уништавати и на њима вршити неовлашћена прекопавања, ископавања и дубока заоравања (преко 30 cm);
– у случају трајног уништавања или нарушавања археолошког локалитета због капиталних инвестиционих радова, спроводи се заштитно ископавање о трошку инвеститора;
– на простору планом дефинисане заштићене околине археолошких локалитета забрањује се изградња објеката, изузев инфраструктурних објеката од државног или регионалног значаја, предвиђених просторним или урбанистичким планом;
– забрањено је постављање надземних далековода, док се за положај трасе и извођење подземних електричних водова и других инсталација (водовода, канализације, оптичких каблова) прибављају услови и сагласност надлежног завода за заштиту споменика културе и обезбеђује стални археолошки надзор у току извођења радова;
– у непосредној околини заштићене околине археолошких локалитета инвестициони радови спроводе се уз повећане мере опреза и обезбеђење археолошког надзора;
– уколико се током радова наиђе на археолошке предмете, извођач радова је дужан да одмах, без одлагања, прекине радове и обавести надлежни завод за заштиту споменика културе и да предузме мере да се налаз не уништи и не оштети, те да се сачува на месту и у положају у коме је откривен;
– дозвољава се инфраструктурно опремање и уређење заштићене околине археолошких локалитета, према посебним условима и уз сагласност надлежног завода за заштиту споменика културе; 
	

– забрањује се неовлашћено прикупљање покретних археолошких површинских налаза, или одношење надгробника и прекопавање гробова.
На основу података достављених од стране надлежног Завода за заштиту споменика културе из Краљева (Елаборат „Прилог заштите културних добара за потребе израде ППППН хидроелектрана „Бродарево 1” и „Бродарево 2” на реци Лим и Решење број 920/2 од 5. новембра 2010. издато за потребе израде Студије оправданости са Идејним пројектом за изградњу ХЕ „Бродарево 1” и „Бродарево 2” на реци Лим), прописују се следеће посебне мере заштите:
– обиласком терена и увидом у документацију надлежног завода од стране стручног тима установљено је, да нису непосредно угрожена непокретна културна добра обухваћена Пројектом изградње хидроенергетских објеката ХЕ „Бродарево 1” и „Бродарево 2”;
– остаци манастира „Мили” (Решењем број 1309/1 од 12. децембра 1962. године. донетог од стране Републичког завода за заштиту споменика културе – Београд, манастир Мили проглашен је за непокретно културно добро – споменик културе) се налазе на 563 м надморске висине, непосредно уз реку Лим између ХЕ „Бродарево 1” и ХЕ „Бродарево 2”. Манастир може бити индиректно угрожен променом нивоа воде услед пражњења или великих падавина, па је неопходно урадити приступ манастиру зидањем потпорног зида и стазе од ломљеног камена према условима надлежног завода;
– новопројектовани пут М-21 се у делу поклапа са старом турском џадом (ужива претходну заштиту по Закону о културним добрима, „Службени гласник РС”, број 71/94), у дужини око 50 m, тако да је неопходно урадити геодетски снимак ове трасе и доставити надлежном заводу. Турска џада је угрожена изградњом будућег пута;
– угрожено је савремено муслиманско гробље у Грачаници, за чију дислокацију је неопходно прибавити сагласности надлежних институција.
 

IV.2. Правила грађења
 
Правила грађења:
– утврђују се ради директног спровођења Просторног плана, што се нарочито односи на објекте и системе посебне намене (хидроенергетски системи на реци Лим и мрежа коридора магистралне инфраструктуре), за шта су одрађене одговарајуће детаљне карте у размери 1 : 1.000 и 1 : 2.500, које обезбеђују потребни ниво детаљности појединих решења;
– за остале објекте у зони примене просторних планова јединица локалне самоуправе или до доношења одговарајућег урбанистичког плана, правила грађења су усмеравајућа и могу се мењати другим планским документима које доносе локалне самоуправе.
 

IV.2.1. Правила за изградњу хидроелектрана „Бродарево 1” и „Бродарево 2” на реци Лим
 
Хидроелектрана „Бродарево 1” – профил „Јунаковине”
Преградни профил „Јунаковине” пројектовати на координатама Х=7 399 058.347; Y=4 787 123.316, на деловима кп. број 584/1, 1042 КО Гробнице и деловима кп. број 421, 403/1, 1357/2 и 1365 КО Бродарево, а у оквиру регулационих линија дефинисаних на графичком прилогу (детаљне карте).
Приликом издавања локацијске дозволе, грађевинске дозволе, као и при изради главног пројекта свих објеката, потребне техничке карактеристике које се односе на хидроелектране и акумулације „Бродарево 1”, могу се преузети из „претходне студије оправданости са генералним пројектом за изградњу ХЕ „Бродарево 1” и ХЕ „Бродарево 2”, које је израдио „Енергопројект-хидроинжењеринг” Београд.
Хидроелектрану „Бродарево 1” пројектовати као гравитациону бетонску брану у чијем саставу је предвиђен преливни блок са евакуационим органима у експлоатацији и блок са захватном грађевином и машинском зградом.
Објекти који улазе у састав ХЕ „Бродарево 1” су : 
	 
– брана којом се формира акумулација;
– евакуациони органи у току градње;
– евакуациони органи током експлоатације;
– машински део;
– рибља преводница;
– стални приступни путеви.
Укупна висина бране је 38,80 m. Круна бране је на коти 521,00 m, а ширина у круни је max 9,35 m. 
	

Брана се састоји од преливног и непреливног дела. Непреливни део пројектовати и на левој и на десној обали. Између њих сместити преливни део бране. 
	

Кроз брану предвидети инјекционо-дренажну галерију димензија попречног пресека 3,00 x 3,50 m из које је предвиђено извођење инјекционе завесе и обезбеђивање вододрживости преградног профила. На круни бране за потребе извођења инјекционе завесе у боковима преградног профила предвидети извођење две галерије, у левом боку дужине 40,00 m и у десном боку дужине 20,00 m.
Евакуација воде у току градње реализује се изградњом опточног канала, који је предвиђен за скретање речног тока и узводним и низводним загатом који штите темељну јаму целог објекта. Опточни канал је трапезног попречног пресека. Након изградње бране, опточни канал се затвара насипом на узводном делу. 
	

За евакуацију воде у току експлоатације предвидети четири потопљена преливна поља контролисана сегметним уставама као и слапиште за умирење енергије.
Кота прага прелива је на коти 502,00 m. Везу преливног дела бране са слапиштем остварити кружном прелазницом.
Коту дна слапишта пројектовати на 491,60 m.н.в. а крилне зидове прелива на коти 512,00 m.н.в. У узводном и средишњем делу слапишта предвидети зубе који служе да разбијају преливни млаз. 
	

Хидроелектрана, заједно са преливним и непреливним деловима, чини тело бране. Хидроелектрана има три агрегата, два инсталисаног протицаја 60 m³/s и један од 30 m³/s који служи за хидроенергетско искоришћење минималног одрживог протока од 10,3 m³/s. Укупан инсталисани протицај хидроелектране је 150 m³/s. Сви агрегати имају турбине типа Каплан. Оса радног кола турбина се постављена на коти 493,70 m.н.в.
Машинску зграду пројектовати у четири функционална нивоа. Најнижи ниво се налази на коти 494,90 m.н.в. и на њему треба омогућити улаз у турбинску спиралу и лоцирати дренажну црпну станицу. Изнад њега је турбински ниво на коти 497,30 m.н.в. Наредни ниво је генераторски на коти 500,85 m.н.в. На коти 504,70 m.н.в. предвидети командну собу за управљање хидроелектраном и остале помоћне просторије. У анексу машинске зграде на коти 510,00 m.н.в. предвидети монтажни простор димензија мах 16,00 m x 13,00 m за потребе монтаже опреме у време градње, текућег одржавања и ремонта агрегата. За потребе унутрашњег транспорта опреме предвидети мостни кран унутар машинске зграде.
Уз десни гравитациони блок бране пројектовати рибљу преводницу којом би се омогућила миграција риба у време мреста. Ширина рибље преводнице је 2,80 m.
Обезбедити приступне путеве објектима на брани и то: монтажном простору машинске зграде и круни бране. Приступне путеве укључити на постојећи профил државног пута I реда број 21, за коју је на овом потезу предвиђено измештање. Пројектовати приступни пут ширине коловоза 6 m, са појасом обезбеђеним за банкину и прикупљање атмосферских вода (ригола). Координате темених и осовинских тачака и карактеристични профили саобраћајнице, саставни су део графичког прилога (детаљне карте).
Хидроелектрана „Бродарево 2” профил „Лучице”
Преградни профил „Лучице” пројектовати на координатама Х=7 394 840.30; Y=4 796 591.62, на деловима кп. број 1629, 1630, 1633/2,1633/1, 1634, 1636/1, 1637, 1638, 1639, 1640, 1641 и 2043 КО Дивци и делове кп. број 183/1, 439, 444 КО Грачаница, а у оквиру регулационих линија дефинисаних на графичком прилогу.
Приликом издавања локацијске дозволе, грађевинске дозволе, као и при изради главног пројекта свих објеката, потребне техничке карактеристике које се односе на хидроелектране и акумулације „Бродарево 2”, могу се преузети из „Претходне студије оправданости са генералним пројектом за изградњу ХЕ „Бродарево 1” и ХЕ „Бродарево 2”, које је израдио „Енергопројект-Хидроинжењеринг” Београд.
Хидроелектрану „Бродарево 2” пројектовати као гравитациону бетонску брану у чијем саставу је предвиђен преливни блок са евакуационим органима у експлоатацији и блок са захватном грађевином и машинском зградом.
Објекти који улазе у састав ХЕ „Бродарево 2” су: 
	 
– брана којом се формира акумулација;
– евакуациони органи у току градње;
– евакуациони органи током експлоатације;
– машински део;
– рибља преводница;
– стални приступни путеви.
Mаксимална висина бране је 45,95 m. Круна бране је на коти 490,40 m.н.в. а ширина у круни је 8,00 m. 
	

Брана се састоји од преливног и непреливног дела. Непреливни део пројектовати на левој и на десној обали раздвојен преливним делом бране дужине 38,80 m. 
	

Кроз брану предвидети посебно инјекциону, а посебно дренажну галерију. 
	

Критеријум за димензионисање евакуационих органа у току градње је протицај велике воде повратног периода пет година, са интервалом поверења 95%, Q20%=645 m³/s. 
	

Евакуацију воде у току градње реализовати изградњом опточног каналa, који је предвиђен за скретање речног тока, као и фазном изградњом узводног и низводног загата. Канал пројектовати трапезног попречног пресека.
У првој фази речни ток се скреће опточним каналом а загати (узводни и низводни) штите темељну јаму за изградњу левог непреливног дела бране, преливног дела бране и дела бране са машинском зградом. 
	

У другој фази опточни канал затворити насипом на узводном делу и порушити узводни и низводни загат, а воду евакуисати кроз потопљене преливе како би се градио десни гравитациони део бране. 
	

За евакуацију воде у току експлоатације предвидети четири преливна поља контролисана сегметним уставама и слапиште за умирење енергије. Све објекте димензионисати на хиљадугодишњу велику воду, интервала поверења 95%, Q0.1%= 2.290 m³/s. 
	

Од четири преливна поља, два предвидети површинска и два потопљена прелива, све исте ширине од 7,20 m. Укупна ширина преливног бетонског блока у оквиру тела бетонске гравитационе бране треба да буде 38,80 m. 
	

Пројектовати слапиште димензионисано на хиљадугодишњу велику воду као и прелив. Кота дна слапишта је на 450,00 m.н.в. Крилни зидови прелива су на коти 471,00 m.н.в. У узводном и средишњем делу слапишта предвидети зубе који служе да разбијају преливни млаз. 
	

Хидроелектрана, заједно са преливним и непреливним деловима, чини тело бране. Хидроелектрана има 3 агрегата, два инсталисаног протицаја 60 m³/s и један од 30 m³/s који служи за хидроенергетско искоришћење минималног одрживог протока од 10,3 m³/s. Укупан инсталисани протицај хидроелектране је 150 m³/s. Сви агрегати имају турбине типа Каплан. 
	

Машинска зграда треба да има четири нивоа. Најнижи ниво омогућава улаз у турбинску спиралу. Изнад њега је турбински ниво на ком је предвиђен излаз на поклопац турбине. Наредни ниво је генераторски. На највишем нивоу предвидети командну собу за управљање хидроелектраном и остале помоћне просторије. 
	

У анексу машинске зграде предвидети монтажни простор за потребе монтаже опреме у време градње, текућег одржавања и ремонта агрегата. За потребе унутрашњег транспорта опреме предвидети мостни кран унутар машинске зграде. 
	

На низводном платоу је предвиђено постављање два трансформатора (један радни за ХЕ „Бродарево 2” и један резервни за обе хидроелектране). Разводно постројења лоцирати на десној обали реке.
Уз гравитациони блок бране предвидети изградњу рибље преводнице којом би се омогућила миграција риба у време мреста
Обезбедити стални приступни пут круни бране на левој обали који полази од постојећег државног пута I реда број 21, за коју је на овом потезу предвиђено измештање. Приступни пут којим се прелази на другу обалу пројектовати на коти 490,40 m.н.в. (кота круне бране). Са десне обале обезбедити прилаз разводном постројењу и монтажном простору машинске зграде. Приступни пут на деоници између државног пута I реда број 21 и бране пројектовати са ширином коловоза 7,5 m, док је ширина коловоза на круни бране 6,5 m, а ширина коловоза на деоници кроз насеље 5,5 m, са пратећим тротоарима ширине 1,6 m (што одговара рангу насељске саобраћајнице). Координате темених и осовинских тачака и карактеристични профили саобраћајнице, саставни су део графичког прилога (детаљне карте).
 

IV.2.2. Правила за изградњу мреже саобраћајне и друге инфраструктуре
 

IV.2.2.1. Правила за изградњу јавних путева и њихово прикључење, као и услови за уређење, изградњу и коришћење објеката и површина у путном коридору
 
Правила грађења јавних путева и њиховог прикључења:
– регулационе линије и осовине саобраћајница представљају основне елементе за дефинисање мреже саобраћајница; приликом дефинисања регулационих линија користити постојећу регулацију и парцелацију као почетну матрицу;
– елементи трасе пута и раскрсница морају бити урађени у складу са важећим законима, прописима за ту врсту објеката и Правилником о условима које са аспекта безбедности саобраћаја морају да испуњавају путни објекти и други елементи јавног пута („Службени гласник РС” брoj 50/11);
– ширина регулационих профила зависи од категорије саобраћајница, при чему ширину коловоза, пешачких и бициклистичких површина треба дефинисати према меродавном саобраћајном оптерећењу;
– коловозе општинских путева димензионисати мин. ширине 5,5 m;
– саобраћајни прикључци на државни пут утврђују се на основу услова и сагласности управљача државним путевима, преко реконструисаних постојећих саобраћајних прикључака општинских путева или преко сервисне саобраћајнице;
– кроз пројектну документацију извршити адекватно повезивање постојеће мреже општинских и некатегорисаних путева са пројектованом деоницом државног пута ради неометаног кретања локалног становништва;
– саобраћајни прикључак општинског пута и прикључна саобраћајница улице на државни пут има минималну ширину саобраћајних трака од 2,75 m и минимални радијус кривине 10 – 12 m;
– слободни простор изнад коловоза (светли профил) за друмске саобраћајнице је мин 4,5 m;
– у заштитном појасу јавног пута на основу члана 28. став 2. Закона о јавним путевима („Службени гласник РС”, број 101/05), може да се гради, односно поставља, водовод, канализација, топловод, железничка пруга и други сличан објекат, као и телекомуникациони и електро водови, инсталације, постројења и слично, по претходно прибављеној сагласности управљача јавног пута, која садржи саобраћајно-техничке услове;
– инсталације се могу планирати на катастарским парцелама које се воде као јавно добро, путеви (својина Републике Србије) и на којима се Јавно предузеће „Путеви Србије” води као корисник, или је правни следбеник корисника;
– услови за укрштање инсталација са путем:
– укрштање се изводи искључиво механичким подбушивањем испод трупа пута, управно на пут, у прописаној заштитној цеви;
– заштитна цев мора бити пројектована на целој дужини између крајних тачака попречног профила пута (изузетно спољња ивица реконструисаног коловоза), увећана за по 3,00 m са сваке стране;
– минимална дубина предметних инсталација и заштитних цеви од најниже коте коловоза до горње коте заштитне цеви износи 1,35 m;
– минимална дубина предметних инсталација и заштитних цеви испод путног канала за одводњавање (постојећег или планираног), од коте дна канала до горње коте заштитне цеви износи 1,00 m;
– услови за паралелно вођење инсталација са путем:
– предметне инсталације морају бити поставље минимално 3,00 m од крајње тачке попречног профила пута (ножице насипа трупа пута или срољне ивице путног канала за одводњавање), изузетно ивице реконструисаног коловоза, уколико се тиме не ремети режим одводњавања коловоза;
– на местима где није могуће задовољити услове из претходног става мора се испројектовaти и извести адекватна заштитa трупa предметног пута;
– доњи строј коловозне конструкције димензионисати меродавном саобраћајном оптерећењу, али тако да коловозна конструкција јавних путева може да прихвати осовинско оптерећење од најмање 11,5 t по осовини, а за општинске путеве оптерећење од најмање 6 t по осовини;
– минимална нивелета измештених деоница државног пута I реда број 21, мора да буде најмање 1m изнад коте нормалног успора акумулација „Бродарево 1–Јунаковине” и „Бродарево 2–Лучице”.
Технички услови за изградњу и реконструкцију државног пута I реда број 21 (прописани од стране ЈП „Путеви Србије”):
– елементе ситуационог и нивелационог плана одредити за рачунску брзину Vr=80 km/h;
– ширина саобраћајних трака 2 x 3.50=7.00 m;
– у случају већих подужних нагиба обавезно предвидети посебну траку за спора возила 1 x 3.50=3.50 m;
– ширина ивичних трака 2 x 0.35=0.70 m;
– ширина банкине у насипу 2 x 1.50=3.00 m;
– максимални подужни нагиб max in=6%;
– минимални радијус хоризонталне кривине minR=250 m;
– минимална дужина прелазнице min L=70 m;
– ширина саобраћајних трака у тунелу 2 x 3.50=7.00 m;
– ширина ивичних трака у тунелу 2 x 0.35=0.70 m;
– ширина слободног заштитног простора у тунелу 2 x 0.75=1.50 m;
– висина саобраћајног профила у тунелу 4.70 m;
– обезбедити сигурност трупа пута;
– предвидети двострано проширење државног пута на пројектовану ширину и изградњу додатних саобраћајних трака у потезу евентуалне реконструкције постојећих и изградње додатних раскрсница;
– државни пут I реда не може се укрштати у истом нивоу са железничком пругом.
Технички услови прописани од стране Акционарског друштва „Железнице Србије”:
– објекат ХЕ „Бродарево 2” на профилу „Лучице”, могуће је изградити са десне стране железничке пруге (Београд) – Ресник – Пожега – Врбница државна граница, око наспрам km 265+600, на удаљености већој од 50 m од осовине пружног колосека железничке пруге;
– објекат ХЕ „Бродарево 1” на профилу „Јунаковине”, могуће је изградити са десне стране железничке пруге (Београд) – Ресник – Пожега – Врбница државна граница, око наспрам km 277+000, на делу где се железничка пруга налази у тунелу (тунел број 134: „Мили”), а на удаљености већој од 50m од осовине пружног колосека железничке пруге;
– акумулационо језеро ХЕ „Бродарево 2” на реци Лим ће се протезати са десне стране железничке пруге (Београд) – Ресник – Пожега – Врбница државна граница од наспрам km 265+600 до наспрам km 273+300;
– акумулационо језеро ХЕ „Бродарево 1” на реци Лим ће се протезати са десне стране железничке пруге (Београд) – Ресник – Пожега – Врбница државна граница од наспрам km 277+000 до наспрам km 287+000;
– пројектована кота нормалног успора ХЕ „Бродарево 2” износи 488 m, а најнижа кота нивелете железничке пруге на предметном потезу износи 509 m. Увидом у расположиву документацију и непосредним увидом на лицу места констатовано је да акумулација неће угрозити постојећу железничку инфраструктуру (рачунајући и темеље стубова железничког моста у кm 266+100, где најнижа кота нивелете железничке пруге износи 514 m);
– пројектована кота нормалног успора ХЕ „Бродарево 1” износи 519 m, а најнижа кота нивелете железничке пруге на предметном потезу износи 550 m. Увидом у расположиву документацију и непосредним увидом на лицу места констатовано је да акумулација неће угрозити стабилност темеља стубова железничких мостова и вијадуката на предметном делу пруге;
– приликом пројектовања предметних ХЕ објеката водити рачуна о томе да се у функцији задрже сви постојећи приступни путеви железничкој инфраструктури, како у току изградње, тако и у току експлоатације;
– приступне путеве објектима хидроелектрана могуће је градити у заштитном пружном појасу железничке пруге број један, на удаљености већој од 8,0 m од осовине крајњег колосека железничке пруге, изван граница железничког земљишта;
– при пројектовању, изградњи и експлоатацији, обавезно је придржавати се одредаба, техничких услова и прописа важећих закона и правилника за ову врсту објеката.
– за изградњу предметних хидроелектрана обавезно је прибавити и све остале прописима предвиђене сагласности и одобрења надлежних органа, како је то дефинисано планском документацијом;
– на основу ових техничких услова није могуће приступити извођењу радова, већ је подносилац захтева у обавези да за предметну градњу Главни пројекат достави Сектору за стратегију и развој Акционарском друштву „Железнице Србије” ради добијања Сагласности на техничку документацију. Један примерак извода из усвојеног Главног пројекта, а Главни пројекат на увид, обавезно је доставити Секцији за инфраструктуру чвора Ужице, ради надзора и техничке документације;
– уколико се покаже да постоји угроженост железничке инфраструктуре, подносилац захтева је у обавези да у оквиру Главног пројекта да и решења заштите железничке инфраструктуре. Посебно водити рачуна о томе да у зони излаза тунела „Мили”, унутар тунелске цеви постоји армирано бетонски мост којим је премоштен подземни водоток, као и на то да је на потезу од нише број 41 до нише број 43 тунелска цев видно испуцала и често долази до слегања колосека, па је приликом пројектовања ХЕ „Бродарево 1” потребно извршити одговарајућа истраживања и испитивања;
– за време извођења радова је, поред надзора Инвеститора, неопходан и надзор стручних служби Акционарског друштва „Железнице Србије” у циљу очувања безбедности железничког саобраћаја и заштите железничке инфраструктуре. У том смислу, пре почетка извођења радова Инвеститор је обавезан да извести Секцију за инфраструктуру чвора Ужице;
– инвеститор изградње ХЕ „Бродарево 1” и ХЕ „Бродарево 2” је у обавези да током пробног рада и експлоатације ХЕ објеката, у случају евентуалног угрожавања железничке инфраструктуре, изврши све потребне радове у циљу заштите железничке инфраструктуре;
Општи услови за реализацију тунела:
– тунел „Јунаковине” улазни портал предвидети на km 342+697 и на 520.98 m.н.в. а излазни на km 340+577 и на 517.90 m.н.в.; тунел пројектовати на уздужном нагибу од 0,5 %; планирана дужина објекта тунела је cca 2450 m; оријентација тунела је северозапад – југоисток;
– тунел „Брусовник” – улазни портал предвидети на km 330+380 и на 501.52 m.н.в. а излазни на km 329+990 и на 525.60 m.н.в.; Тунел пројектовати на уздужном нагибу од 2 %; Планирана дужина објекта тунела је cca 1390 m; оријентација тунела је североисток – југозапад;
– карактер тунела тунели су планирани за друмски саобраћај и налазе се на планираној деоници државног пута I реда број 21; 
	

– тунели су једноцевни, са по две саобраћајне траке, према процени интензитета саобраћаја као параметру који дефинише профил тунела;
– конструкција тунела, конструктивни карактер решења подразумева примену савремене технологије грађења тунела у складу са просторним карактеристикама (категорија стенске масе у окружењу и слично) и законима који третирају ову врсту објеката;
– коловозна конструкција – коловозна конструкција у тунелу је иста као и на траси ван тунела;
– осигурање корисног тунелског простора предвидети адекватним конструкцијама;
– уређаји за мерење висине возила морају се налазити испред оба улаза у тунел;
– приликом пројектовања и изградње објекта тунела, ускладити геометрију терена и саобраћајну сигурност планираног објекта,
– светли профил тунелске цеви конструисати сагласно саобраћајном профилу и Правилнику о техничким нормативима и условима за пројектовање и грађење тунела на путевима, „Службени лист СФРЈ” број 59/73;
– ширина коловозне тунелске цеви – корисну ширину у тунелу пројектовати у виду две саобраћајне траке (2 x 3.50 m), две ивичне траке (2 x 0.35 m) и две службене стазе (2 x 0.75 m), укупно 9.20 m; 
	

– минимална висина слободног профила је 4,75 m, а висину темена над коловозом прилагодити комплетној инфраструктури;
– пошто је планирана дужина оба тунела („Јунаковина” и „Брусовник”) већа од 1000 m, неопходна је реализација ниша за склањање возила у квару, нише за телефоне и противпожарну заштиту (хидранте) на растојањима која су у границама дефинисаним важећим нормативима. Телефон и хидрант предвидети и непосредно испред улазног, односно излазног портала;
– за потребе спасавања људи веома је значајан евакуациони тунел којим ће се, поред евентуалног спасавања људи у случају инцидентних ситуација, вршити и додатна вентилација тунела (ако анализа ризика покаже да је то потребно);
– неопходно је обезбедити вештачко проветравање и адекватну расвету, као и све елементе које обезбеђују јасну и сигурну сигнализацију, радио везе, видео надзор и друго,
– предвидети поуздану заштиту корисног тунелског простора од продора процедних подземних вода користећи квалитетну савремену хидроизолацију, непрекинуту по целом обиму унутрашње стране примарне конструкције, на целој дужини тунелске цеви;
– у сврху ефикасног прикупљања и контролисаног одвођења подземних вода предвидети пропорционалан одводни систем, са свим елементима заштите и контроле функционисања;
– прикупљене дренажне воде дистрибуирати према изливима, који морају бити на погодним местима ван тунела;
– воде са коловоза, доспеле у тунел на разне начине, и све друге евентуално изливене течности у разним околностима, прикупљати и одводити затвореним системом ван тунела, до сепаратора;
– пре пројектовања објекта, неопходно је обавити све потребне анализе и теренска истраживања и сублимирати их са подацима претходних геолошких анализа (који указују на повољне геолошке услове);
– сви минерски радови у склопу овог објекта требају бити планирани и изведени користећи технику контролисаног минирања;
– обавеза је да се приликом пројектовања и реализације обезбеде сви услови сигурне и квалитетне градње планираних објекат;
– изградњу тунела је најбоље планирати симултано са обе стране, како би се скратило време изградње и што пре били предати на коришћење. 
	

Како би се обезбедила реализација квалитетних саобраћајних објеката, препорука је да се кроз фазе пројектовања и изградње тунела имплементира и следеће:
– опремање модерном светлосном сигнализацијом;
– уградња система даљинске контроле семафорима и саобраћајним знаковима, видео-надзором саобраћаја;
– обезбеђење радио и телефонске везе и употребу мобилне телефоније;
– уградња сензора за дим, пожар и концентрације угљен-моноксида. 
	 
Применом свих техничких стандарда у грађевинским, саобраћајним и електро-енергетским сегментима пројектовања и реализације, посебно у делу безбедности саобраћаја у тунелу, и посебним режимом одржавања и управљања, обезбеђује се дуготрајно, сигурно и квалитетно коришћење објеката.
Управљање и одржавање тунела:
Тунели са прилазним саобраћајницама су сложени инфраструктурни путни објекти, који морају бити пројектовани и изграђени према најсавременијим техничким и саобраћајно-безбедоносним стандардима. 
	

Структура планиране опреме тунела и прилазних саобраћајница мора садржати електроинсталације и ТС опрему, машинско-вентилациону опрему, хидро и противпожарне инсталације, саобраћајну опрему и управљачки мониторинг систем. Опрема која ће се уграђивати мора бити високог квалитета и технологије и у складу са препорукама и условима прописаним директивама ЕУ за тунеле сличне дужине и саобраћајно-техничких карактеристика.
Мониторинг систем и систем управљања и вођења саобраћаја, по могућности организовати из Командног центра, који ће функционисати на комплетном потезу. Систем обухвата контролу саобраћаја у целини, бројање возила са категоризацијом, обавештења возачима о стању на путу и временским условима, мерења концетрације задимљености у тунелу и комплетан видео надзор тунела.
Препоруке за опремање тунела:
– систем који омогућава оперативно праћење стање у тунелу и команду и рад инсталираних уређаја;
– адекватни систем вентилације уградња вентилатора у делу тунела кроз који протиче саобраћај, али и на улазима у тунел који служе за евакуацију;
– систем осветљења тунела – аутоматизован;
– систем ТВ са системом за видео снимање;
– систем за аутоматску детекцију инцидената (ДАИ) уградња камера које би требало да буду повезане на апликацију ДАИ, тако да се свака инцидентна ситуација детектује, аутоматски приказује у Командном центру и посебно архивира. На овај начин би се, помоћу система ДАИ, вршила аутоматска обрада детектованих догађаја у тунелу као што су: заустављено возило, спора вожња, кретање возила у супротном смеру или присуство пешака на коловозу. Систем би фокусирањем камера на место догађаја вршио и промену семафорске сигнализације у жуто трепћуће светло, док би се по завршетку догађаја систем аутоматски враћао на претходно стање (трепћуће зелено светло);
– уградња радио уређаја који би омогућавао следеће радио сигнале: за полицију, за ватрогасце, за хитну помоћ, за екипу за одржавање, ФМ радијског програма и сигнал оператера мобилне телефоније;
– противпожарна врата са жалузинама, које се отварају/затварају помоћу електро-мотора и воде у евакуациони тунел;
– кабл за линеарну детекцију пожара, који детектује место пожара поставља се по своду тунела, мери температуру ваздуха и на тај начин детектује пожар;
– систем СОС кабина у којима би били смештени телефон за комуникацију са оперативом и противпожарнам апаратима;
– адекватна хидрантска мрежа;
– сензори за мерење концетрације CO и видљивости;
– монтажа анемометара оптички детектори дима;
– адекватни систем сигнализације: семафори, променљиви саобраћајни знакови, електронски панели за обавештавање и слично.
Мере заштите у тунелу:
– систем видео надзора подразумева контролу сваког дела тунела, укључујући и улазе (портале);
– СОС кабине, кабине које би телефонском везом биле повезане са Командним центром (позив у помоћ); у свакој кабини би постојали и апарати за гашење пожара;
– паркинг нише проширења за заустављање, искључиво у случајевима квара возила или опасности;
– излази за случај опасности, излази кроз које би се улазило у помоћни тунел који служи за евакуацију у случају опасности, а који би се простирао паралелно читавом дужином главног тунела (ако анализа ризика покаже да је то потребно);
– показивачи излаза у случају опасности, сигнализациони елементи који показују смер и удаљеност излаза за случај опасности;
– хидранти опремљени цревима за гашење пожара.
 

IV.2.2.2. Правила за изградњу далековода 110 kV и 35 kV 
	и њихово прикључење, као и услови за уређење, изградњу и коришћење објеката и површина у коридору далековода
 
Пројектовање, изградња и техничко обезбеђење далековода спроводе се према „Правилнику о техничким нормативима за изградњу надземних електроенергетских водова називног напона од 1 kV до 400 kV”, („Службени лист СФРЈ”, број 65/88) и („Службени лист СРЈ”, број 18/92) (у даљем тексту: Правилник), пратећим техничким прописима, нормативима, препорукама Електропривреде Србије (ЕПС) и Јавног предузећа Електромрежа Србије” (ЕМС) и условима надлежних предузећа. 
	

На основу енергетско-експлоатационих захтева и локацијских услова, Главним пројектом ће бити утврђени основни елементи далековода: проводници, изолатори, заштитно уже, стубови и остало.
Висина сваког стуба се одређује Главним пројектом далековода, према условима на терену и техничким захтевима у вези обезбеђења сигурносних висина и удаљености. 
	

У односу на димензије темеља стуба, максимална плански дозвољена величина парцеле (8,0 m х 8,0 m) представља плански оквир који обезбеђује евентуална одступања код израде пројектне документације далековода. 
	

Грађевинска линија, која одређује положај спољне ивице надземног дела темеља стуба, одређена је на минималној удаљености од 1,5 m од регулационе линије парцеле.
Код укрштања са важнијим објектима (државни пут, водоток и слично) сигурносни захтеви се, по правилу, додатно обезбеђују за услове појачаног оптерећења далековода и температуру проводника од 60°C. За компензацију нееластичних издужења (старења) проводника обезбеђује се резерва у угибу од око 1,8 m.
Уземљење сваког стуба обезбеђује поуздану заштиту од удара грома и повратног прескока на проводнике или заштитно уже. Димензионисање уземљивача се решава према „Правилнику о техничким нормативима за уземљење електроенергетских постројења називног напона изнад 1000V” („Службени лист СФРЈ”, број 61/96). 
	

Мере заштите од земљоспоја и индуктивног утицаја на друге објекте одређују се према „Правилнику о техничким нормативима за заштиту електроенергетских постројења од пренапона” („Службени лист СФРЈ”, бр. 7/71 и 44/76), техничким прописима, нормативима и препорукама Електропривреде Србије.
Услови за извођење радова
Изградња далековода обухвата припремне, главне и завршне електромонтажне и грађевинске радове. У свим етапама, извођач радова је обавезан да спроводе мере предвиђене прописима у вези заштите на раду, интерним правилницима извођача радова и упутствима инвеститора, испоручиоца опреме и надзорног органа. Такође, све етапе радова се правовремено пријављују надлежним службама, органима локалне самоуправе, организацијама које су условиле надзор и другим корисницима простора у близини далековода. Инвеститор радова је обавезан да санира или надокнади трошкове оштећења на земљишту, културама и другим непокретностима. 
	

Услови за извођачке путеве и градилишта
За колски превоз опреме и инсталације далековода до заштитног/извођачког појаса користиће се најкраћи прилази са јавних и некатегорисаних путева. Коришћење заштитног/извођачког појаса за припремне, главне и завршне електромонтажне и грађевинске радове обезбеђује се, по правилу, договором инвеститора са власником односно корисником поседа. У супротном, улазак у посед се обезбеђује установљењем привременог заузећа или привремене службености пролаза.
Услови за усаглашавање са другим објектима и инсталацијама
Услови у односу на супраструктуру: изградња далековода по планираној траси, као и спровођење посебних захтева експлоатације, одржавања и надзора, не условљава уклањање стамбених, економских и помоћних објеката.
Услови у односу на путеве:
– укрштање и приближавање далековода путевима се обезбеђује у складу са Правилником, Законом о јавним путевима („Службени гласник РС”, бр. 101/05 и 123/07) и условима Јавног предузећа Путеви Србије;
– у распону укрштања са државним путем I реда, изолација проводника мора бити електрично и механички појачана. Код укрштања са осталим јавним путевима изолација проводника може бити само електрично појачана;
– у свим случајевима, сигурносна висина у распону укрштања са јавним путевима износи минимално 7,0 m, рачунајући растојање између најнижег проводника и највише коте коловоза. Минимална сигурносна висина се мора очувати у случају појачаног електричног оптерећења и нееластичног експлоатационог истезања проводника (резерва у угибу проводника од око 1,8 m); 
	

– минимална сигурносна удаљеност између најближег дела стуба далековода и јавног пута, по правилу, одговара прописаној ширини заштитног појаса јавног пута, односно висини најближих стубова у распону укрштања. Удаљеност стуба може бити мања само уз сагласност надлежног предузећа/управљача јавног пута;
– за некатегорисане путеве (пољске, шумске и друго) сигурносна висина проводника износи мин. 7,0 m, а сигурносна удаљеност стуба мин. 7,0 m. Сигурносна удаљеност стуба може бити мања уз сагласност надлежног предузећа/власника;
– за прелаз далековода преко јавног пута потребно је урадити елаборат укрштања (извод из Идејног пројекта), на који се обезбеђује сагласност надлежног предузећа/управљача јавног пута. Инвеститор далековода је обавезан да почетак радова правовремено пријави надлежном предузећу/управљачу јавног пута и надлежној служби ради обезбеђења саобраћаја у току постављања инсталације далековода.
Услови у односу на електроенергетску и ТТ мрежу: за свако укрштање, приближавање или паралелно вођење далековода са постојећим електроенергетским и телекомуникационим инсталацијама потребно је у склопу Идејног пројекта, поред техничког решења, обрадити и међусобни утицај у различитим режимима и условима рада. На пројектно решење се обезбеђује сагласност предузећа надлежног за предметну инсталацију. Уколико се прописани услови не могу испунити, инвеститор далековода је у обавези да спроведе одговарајуће мере техничке заштите, укључујући и могућност измештања локалних инсталација. Инвеститор далековода сноси трошкове у случају демонтаже, привремених искључења и других интервенција на постојећим инсталацијама. Извођач радова је, такође, у обавези да правовремено обавести надлежна предузећа о почетку и трајању радова на постављању далековода и, по потреби, обезбеди њихов надзор.
Услови у односу на комуналне и остале инсталације: по правилу, за свако укрштање и паралелно вођење далековода са комуналним и осталим локалним инсталацијама потребно је посебно обрадити мере техничке заштите и заштите од евентуалне појаве индукованих напона при нормалном раду далековода. На пројектно решење је потребно обезбедити сагласност надлежног предузећа/власника инсталације. Посебну пажњу треба обратити на могућност угрожавања неевидентираних инсталација (на пример сеоски и индивидуални водоводи) у зони грађевинских радова. У случају да се на терену не може утврдити тачан положај, стање и врста инсталације изводи се истражни ископ уз надзор надлежног предузећа/власника.
Услови у односу на пољопривредно, шумско и водно земљиште:
Изградња далековода на пољопривредном земљишту условљена је очувањем намене и функционалности обухваћених парцела, уз обавезу санирања или исплате накнаде за причињену штету на земљишту и културама. Усклађивање сигурносних захтева далековода и услова газдовања/коришћења пољопривредног земљишта се обезбеђује у складу са Правилником. Постављање далековода преко земљишта са вишегодишњим засадима (воћњаци, виногради, расадници, и слично) решава се, по правилу, премошћавањем уз помоћ заштитних портала.
У заштитном појасу далековода, на обрадивом земљишту се могу мењати пољопривредне културе у структури која је уобичајена за плодоред. Претходна сагласност електропривредног предузећа надлежног за далековод је потребна у случају формирања нових шумских и вишегодишњих пољопривредних засада (вегетационе висине у пуној зрелости преко 3,0 m), плантажа са жичаним мрежама (виногради, воћњаци и слично).
У заштитном појасу далековода је ограничено коришћење система за наводњавање са распрскавањем, док се остала стандардна аготехничка опрема и механизација могу примењивати без посебних ограничења.
Прелаз далековода преко обраслог шумског земљишта се обезбеђује у складу са Правилником и условима власника односно предузећа надлежног за газдовање шумом. Ширина просека кроз шуму која обезбеђује минималну сигурносну удаљеност од 3,0 m између проводника и стабала се одређује Главним пројектом, на основу: отклона фазног проводника под дејством ветра при температури проводника од +40°C; процени прираста дрвећа у наредних пет година и евентуалном приближавању у случају сече или пада стабла.
Према Закону о шумама („Службени гласник РС”, број 30/10), просецање шуме се сматра крчењем, за шта је потребно у сарадњи са предузећем територијално надлежним за газдовање шумом урадити посебан пројекат. Сечи се може приступити након дознаке стабала и уз надзор од стране надлежног шумског газдинства.
Минимална сигурносна висина проводника код преласка преко пловног водотока износи 15,0 m рачунајући од коте највишег водостаја. Минимална сигурносна висина се мора очувати у случају појачаног електричног оптерећења и нееластичног, експлоатационог, истезања проводника. Минимална удаљеност стубова од горње ивице обала износи 10,0 m.
Појачана електрична и механичка изолација проводника се обезбеђује према Правилнику. На пројектну документацију је потребно обезбедити водопривредну сагласност.
Услови у односу на заштиту природних и културних добара:
Према подацима Завода за заштиту природе Србије (број 019-2049/2 од 24. августа 2011. године), у обухвату коридора далековода нема евидентираних или заштићених природних добара. У случају ископа геолошко-палеонтолошког или минералошко-петрографског материјала (за који се предпоставља да има својство природног добра), извођач радова је дужан за обезбеди налаз и о томе обавести Завод за заштиту природе Србије. Општи услови и мере заштите природних вредности спроводе се у складу са мерама и правилима датим овим планом.
Према подацима Завода за заштиту споменика културе Краљево (број 883/2 од 16. Септембра 2011. године) у непосредном окружењу планиране трасе коридора постоје евидентирани археолошки локалитети и споменици културе који су категорисани или уживају претходну заштиту. Како нема познатих елемената везаних за прецизну локацију тих културних добара, по изради пројектне документације далековода, исту доставити на сагласност надлежном Заводу за заштиту споменика културе ради коначне сагласности на пројектну документацију.
Услови у односу на заштиту од елементарних непогода и акцидената
Мере заштите од елементарних непогода и акцидената спроводе се у складу са Правилником и другим прописима од значаја за ову област. Планска решења која су у погледу заштите од елементарних непогода и акцидента обавезујућа, обухватају: извођење далековода по планираној траси; успостављање заштитног појаса; спровођење правила која се односе на извођење радова и избор квалитетног техничког решења инсталације далековода; обезбеђење појачане електричне и механичке заштите изолације проводника у случају приближавања и укрштања далековода са другим инсталацијама и објектима; обавезу коришћења опреме за ефикасно уземљење неутралне тачке и брзо аутоматско искључење.
Приликом пројектовања и извођења радова, неопходна је примена савремених материјала и поступака грађевинске праксе, важећих норматива, стандарда и правила. Такође, потребно је спровести и следеће мере:
– извршити снимање стања изведених објеката и оцену квалитета изведених радова, и то, посебно на деоницама где је претходно условљена или потребна појачана електрична и механичка сигурност, односно одговарајућа сигурносна висина и удаљеност, као и додатна мерења електричне индукције;
– предвидети оперативне мере осматрања, опажања и санирања појава нарушавања техничке исправности инсталације далековода и нестабилности терена у околини стубних места.
Посебне, додатне мере заштите од елементарних и других непогода могу се спроводити у свим етапама радова, под условом да не утичу на измену планског решења трасе далековода, правила која се односе на обезбеђење минималних сигурносних висина и удаљености, као и да нису у супротности са издатим условима и претходним сагласностима које чине саставни део овог Просторног плана.
Услови за међупланско усаглашавање и изградњу других објеката
Код израде/измена планске документације, урбанистичких и посебних секторских планова, мора се обезбедити њихово усаглашавање са урбанистичко-техничким и регулационим решењем садржаним у овом Плану.
У заштитном (и извођачком) појасу далековода успоставља се режим контролисане изградње и коришћења земљишта. Овај режим подразумева обавезу прибављања претходних услова (у складу са Правилником) и сагласности од стране предузећа надлежног за газдовање предметним далеководом у случају израде друге планске документације, пројектовања, извођења грађевинских радова и пренамену површина (пошумљавање и слично).
У складу са правилима овог Просторног плана, у заштитном појасу далековода није дозвољена изградња стамбених објеката, јавних објеката и уређење површина за окупљање људи.
 

IV.2.3. Правила грађења за туристичке комплексе и објекте 
	

 
Намена објеката:  
Основна намена – објекти намењени туризму могу бити: 
	 
– смештајни: хотел, мотел, пансион, туристички апартман, камп и слично;
– сеоско туристичко домаћинство, куће, апартмани, станови и собе за издавање;
– угоститељски: ресторани, кафеи и слично;
– објекти на акумулацијама;
– спортски и рекреативни: отворени и затворени спортски терени, купалишта, спортски риболов, полигони на води.
Могуће пратеће намене – компатибилне јавне и услужне намене.
Правила парцелације:
– према просторним могућностима, парцела се формира (увећава или дели) првенствено у циљу прилагођавања правилима грађења;
– за просторе нове изградње, при формирању парцеле обавезно се, поред осталих правила грађења, обезбеђује нормативни однос површине парцеле и смештајног капацитета;
– свака грађевинска парцела мора имати излаз на јавну површину односно улицу, непосредно или преко приступног пута;
– смештајни објекат – минимална величина парцеле 10,0а, уз обезбеђење нормативног односа површине парцеле и смештајног капацитета мин 80 m²/ лежају;
– угоститељски објекат – површина парцеле мин 4,0 а.
Положај објекта на парцели:
– удаљеност грађевинске линије објекта од:
– регулационе линије државних путева I реда, одређује се према условима Јавног предузећа Путеви Србије, на основу Закона о јавним путевима;
– регулационе линије општинских и осталих путева, износи мин 5,0 m;
– у зони изграђених објеката у грађевинском подручју удаљење грађевинске од регулационе линије утврђује се на основу позиције већине изграђених објеката (преко 50%);
– за објекте који имају индиректну везу са јавним путем преко приватног пролаза грађевинска линија се утврђује кроз Локацијску дозволу;
– удаљеност објекта од суседне парцеле – половина висине објекта, а не мање од 4,0 m;
– међусобна удаљеност објеката на истој парцели је најмање половину висине вишег објекта, уколико је задовољен противпожарни услов.
Индекси заузетости и изграђености:
– индекс заузетости мах 60%;
– индекс изграђености:  
– уз државне путеве и у центрима туристичких зона макс 1,2;
– на осталим локацијама макс 1,0;
– зелене површине на парцели мин 20%.
Максимална спратност објеката:
– уз државне путеве, у центрима туристичких зона, у већим комплексима П+1+2Пк; 
	

– на осталим локацијама П+1+Пк.
Смештај возила:
– приступ парцели обезбеђује се искључиво са постојеће или планиране саобраћајне мреже,
– смештај возила за основну и пратећу намену на парцели, уз препоруку да се претежни капацитет реализује у оквиру објекта;
– нормативи за паркирање у складу са категоријом објекта и Правилником о општим правилима за парцелацију, регулацију и изградњу („Службени гласник РС”, број 50/11). 
	

Други објекти на парцели:
– могућа је изградња више објеката основне и пратеће намене на парцели;
– дозвољена је изградња помоћних објеката у функцији основне намене (помоћни простор за огрев, одлагање смећа и слично) иза основног објекта;
– сви објекти морају бити стилски усклађени.
Правила за архитектонско обликовање објеката:
– објекти који су у режиму заштите непокретних културних добара или се налазе у зони заштите, усклађују се са условима надлежног Завода за заштиту споменика културе;
– објекти се раде квалитетно од стандардних материјала и носе обележја своје намене;
– примењује се архитектонски стил заснован на савременом третману традиције. 
	

Правила за слободне и зелене површине на парцели:
– парцела се уређује у свему према намени;
– основно уређење обухвата нивелацију, зелене површине, партер и одводњавање;
– објекат интегрисати са природним окружењем: озелењавање и уређење простора урадити максималном употребом природних материјала и аутохтоног зеленила;
– површинске воде са једне парцеле не могу се усмеравати према другој.
Минимални степен комуналне опремљености:
– обезбеђен излаз на јавни пут;
– обезбеђен капацитет паркирања;
– одлагање комуналног отпада;
– прикључење на електроенергетску мрежу, систем водовода и канализације.
Посебна правила изградње и уређења туристичких комплекса и локалитета:
1. На изграђеном земљишту у оквиру насеља са туристичким функцијама/туристичког насеља на руралном подручју – сеоско туристичко домаћинство:
– приоритет има адаптација/реконструкција постојећих кућа са окућницом и пратећим етно-објектима у функцији руралног туризма;
– изградња нових објеката у функцији туризма у окућницама напуштених или постојећих домаћинстава;
– у оквиру постојеће окућнице дозвољава се изградња нових објеката у функцији руралног туризма, и то тип: „гостинске смештајне јединице” (не више од 40 m²) и „гостинске куће” (не више од 60 m²), с тим да степен искоришћености земљишта на грађевинској парцели не прелази 40%;
– за реконструкцију постојећег и изградњу новог објекта, примењује се архитектонски стил заснован на традицији старовлашких кућа, највише до 50% већег габарита у односу на изворне/традиционалне објекте;
– максимална спратност новог и реконструисаног објекта не може да прелази П+ПК;
– за грађевинске парцеле утврђује се степен изграђености до 0,6 и степен искоришћености земљишта до 40%.
2. У делу атара насеља који не представља насеље са туристичким функцијама/туристичко насеље:
Реконструкција стамбених објеката, објеката сеоских домаћинстава и кућа за одмор, и изградња објеката у функцији туризма, може се реализовати:
а) Као самостални објекат на парцели – према општим правилима за туризам;
б) У оквиру стамбеног дела дворишта у оквиру основног и/или других објеката то јест мешовито са наменом становања:
– површина парцеле  
– мин 10,0 а, уз примену норматива 80 m² површине парцеле/1 лежај, 
	 
– врста туристичке услуге:
– собе за издавање у оквиру основног или посебног објекта на парцели, пансионски смештај;
– или куће/станови за издавање и одмор;
– сеоско туристичко домаћинство;
– паркирање на парцели, број паркинг места – према категорији објекта и Правилнику о општим правилима за парцелацију, регулацију и изградњу („Службени гласник РС”, број 50/11). 
	

– максимална спратност новог и реконструисаног објекта не може да прелази П+1+ПК;
– за грађевинске парцеле утврђује се степен изграђености до 0,8 и степен искоришћености земљишта до 40%;
– обавеза испуњавања прописаних санитарно-хигијенских и других комуналних услова;
3. Кампови:
– уређење кампова подразумева функционално организован, ограђен и обезбеђен објекат, у којем се пружају услуге привременог постављања и коришћења опреме за камповање потребне за боравак гостију на отвореном простору, као и услуге паркирања моторних возила гостију са најмање 15 камп парцела;
– неопходно је обезбеђење санитарно безбедног прикупљања и пречишћавања отпадних вода и организованог прикупљања и транспорта отпада;
– садржаји, организација и уређење кампа ближе се утврђују Урбанистичким пројектом.
4. Плаже:
– уређење плажа, поред садржаја на води, обухвата постављање санитарних објеката, сервисне, спасилачке и медицинске садржаје, угоститељске објекте, отворене спортско-рекреативне терене, под условом обезбеђења санитарно безбедног прикупљања и пречишћавања отпадних вода и организованог прикупљања и транспорта отпада;
– купалишта морају бити прописно обележена;
– садржаји, организација и уређење плажа ближе се утврђују Урбанистичким пројектом.
5. Отворени садржаји – партерни објекти (одморишта, видиковци, пунктови за одмор, места за пикнике, излетишта, уређени пејзажи и амбијенти и слично):
– изградња отворених садржаја може се реализовати директно на основу одредби овог Просторног плана, издавањем локацијске дозволе, уколико такви објекти не захтевају посебне инфраструктурне услове;
– обезбедити мобилијар, столове, клупе, информативне табле, надстрешнице и путоказе применом природних материјала, традиционалних форми, и унифицирани и стилски доследни;
– настрешнице, отворени павиљони, површине до 40 m²;
– на предметним локацијама извршити валоризацију и картирање постојећег зеленила, као основ за даље уређење. Просторе рашчистити у неопходном обиму задржавајући квалитетније растиње;
– обезбедити редовно уређење и одржавање;
6. Пешачке и бициклистичке стазе:
– пешачке стазе јасно означити и водити путоказном сигнализацијом, без додатне обраде подлоге. За пешачке стазе неопходно је обезбедити простор минималне ширине 1,6 m;
– бициклистичке стазе се означавају на постојећој подлози за коју је неопходно претходно извршити одговарајуће сабијање. Стазе се изводе минималне ширине 2,25 m за двосмерно кретање. За оивичење бициклистичке стазе користити природне материјале, који по изгледу, димензији и начину постављања не одступају значајно од окружења. И за бициклистичке стазе потребно је обезбедити вођење корисника одговарајућом путоказном сигнализацијом;
– ускладити положај трасе са постојећим и планираним високим зеленилом и конфигурацијом терена на микролокацији. Све постојеће природне потенцијале на траси стазе, максимално потенцирати. На местима где је потребно премостити препреке од воде и блата, постављати конструкције од дрвета. 
	

– предметно земљиште може се опремати и уређивати у планираној функцији: одмориштима, клупама, корпама за отпатке, елементима за рекреацију и слично. Ову опрему груписати и лоцирати у оквиру високог зеленила.
7. Остали простори за спорт и рекреацију:
– завршну обраду терена од бетона свести на најмању могућу меру; 
	 
– травнате терене подићи од комбинације трава отпорних на гажење; 
	 
– сви терени морају бити адекватно ограђени;
– пешачком комуникацијом повезати садржаје са околином;
– функционално уклопити планиране садржаје у пејзаж;
– према просторним условима локације дозвољено је:
– изградња пратећих објеката (клубови, спортска опрема, школе спорта, пратеће услуге, помоћне просторије) у оквиру комплека. Индекс заузетости мах 20%; Индекс изграђености 0.4; Спратност мах П+Пк;
– изградња затворених спортских објеката (хала) са пратећим наменана; Индекс заузетости мах 50%, Индекс изграђености мах 0.7.
8. Посебна правила за постављање објеката и уређење простора на водоакумулационим површинама:
– Привезиште (привезишта за чамце):
– могу бити ослоњена на тло или плутајућа на понтонима;
– максимална површина коју привезиште заузима на води је 50 m²;
– минимална удаљеност привезишта од суседних објеката на води је 20 m;
– пратећи објекти смештаја опреме, чамаца, школе веслања и слично смештају се на обали или у оквиру осталих објеката на води (спортски клубови, ресторани и друго).
– Угоститељски објекти, спортски клубови, и у оквиру ових објеката пратећи садржаји у функцији туризма и спорта (трговина, култура, изложбе, смештај опреме, шлоле веслања, једрења и друго):
– објекти могу бити ослоњени на тло или плутајући на понтонима;
– максимална спратност П+Галерија;
– максимална површина затвореног дела објекта је 150 m²;
– максимална површина коју објекат заузима на води је 300 m²;
– ширина приступне стазе која повезује објекат на води са обалом је мин 1,5m;
– обавезни услови: објекти мора да поседују уређај за пречишћавање отпадних вода или непропусни танк који мора да испуњава важеће санитарно техничке услове; обезбедити прикључак на воду и струју.
– Рекреативни сплавови – су стационирана пловила састављена од плутајућих тела, нису предвиђена за често премештање и садрже платформе за сунчање;
– Риболовачке писте – постављају се према правилима одвијања такмичења спортског риболова;
– Плаже (према тачки 4. ових правила);
– Купалишта и полигони за наутичке спортове – морају бити прописно обележени. Локације за пратеће објекте за наутичке спортове (привезишта, клупске просторије, итд.) одређују се у зонама у близини полигона који су за те спортове намењени.
За изградњу и уређење на водоакумулационим површинама обавезни су водопривредни услови и сагласност надлежног водопривредног предузећа. 
	

Основне смернице за израду урбанистичких планова туристичких комплекса и локалитета:
– обезбеђење континуиране туристичке намене на посматраном подручју, што је условљено саобраћајном повезаношћу делова подручја, пре свега повезаношћу између полова развоја (туристичких пунктова), чиме се избегава просторни дисконтинуитет који умањује туристички квалитет подручја;
– препознавање ресурсних и атрактивних основа, на основу чега ће се дефинисати кључни производи и инвестициони пројекти за туристичко подручје;
– дефинисање планираног туристичког капацитета (стационарни туристи, дневни излетници и евентуални стални становници), структуре објеката смештаја (хотели, апартмани, пансиони, одмаралишта, куће за одмор, собе за издавање) и границе грађевинског подручја, према чему ће се нормирати функције и активности у простору;
– зонирање простора, према просторним и теренским условима, које ће за резултат имати детерминисање расположивог простора за планирање нових потреба;
– уклапајући се у природни амбијент, планирани концепт туристичке изградње треба да прати морфолошке облике тла ниским просторним структурама, уз формирање реперних објеката ради постизања визуелног композиционог акцента;
– транзитни саобраћај одстранити из самог ткива туристичког пункта, или га, уколико то није могуће, ублажити планирањем заштитне зоне зеленила дуж саобраћајница, као и већих паркинг простора у приступним зонама, а одатле успоставити добре пешачке везе са зонама од туристичког интереса.
– потребно је забранити сваку изградњу и коришћење простора које није у складу са основном наменом,
Правила грађења за туристичке комплексе и објекте се користе:
– за директно спровођење Просторног плана – издавање локацијске дозволе;
– за израду урбанистичких пројеката;
– као смернице за израду урбанистичких планова (планова детаљне регулације).
Правила грађења се могу мењати кроз израду плана детаљне регулације, а на основу анализе локације, потенцијала и ограничења.
План детаљне регулације се ради:
– за изградњу и уређење простора око акумулација.
– за друге туристичке комплексе и локалитете, површина већих од 1 ha.
– за друге туристичке комплексе и локалитете, површина мањих од 1 ha, уколико је потребно да се утврди јавни интерес.
Границу и обухват плана детаљне регулације одређује Комисија за планове јединице локалне самоуправе.
 

V. Имплементација
 
V.1. Институционални оквир и учесници у имплементацији
 
Кључни учесници у спровођењу Просторног плана, у складу са својим надлежностима и делокругом рада, јесу: органи управљања обухваћених општина и општинске управе, републички ресорни органи и фондови, републичка и општинска јавна предузећа, јавне установе и посебне организације; Привредна комора Србије и регионална привредна комора у Ужицу, регионалне и локалне пословне асоцијације, домаће и стране банке, заинтересовани пословни субјекти, трећи сектор (невладине организације), месне заједнице и становништво обухваћених општина.
По секторима, кључни актери су следећи:
1. Развој енергетике и енергетске инфраструктуре: министарства надлежна за енергетику, заштиту животне средине и водопривреду, органи управљања обухваћених општина, РЕВ д.о.о. Београд, Привредно друштво Дринско-Лимске хидроелектране д.о.о. Бајина Башта, Јавно предузеће Електромрежа Србије, Јавно предузеће Електропривреда Србије, Електросрбија д.о.о. Краљево – Електро дистрибуција Ужице, погони Пријепоље и Сјеница, Србијагас, Нафтна индустрија Србије и други актери у јавном и приватном сектору.
2. Развој водопривреде и водопривредне инфраструктуре: министарства надлежна за водопривреду, шумарство, животну средину и грађевинарство; Републичка дирекција за воде при надлежном министарству; Јавно предузеће Србијаводе, Водопривредни центар „Сава – Дунав”, Јавно предузеће Електропривреда Србије, Јавно предузеће за газдовање шумама „Србијашуме”, јавна комунална предузећа за водовод и канализацију обухваћених општина, органи управљања обухваћених општина и месне заједнице.
3. Заштита и одрживо коришћење природе, природних вредности и добара: министарство надлежно за послове животне средине, Завод за заштиту природе Србије, управљачи заштићених подручја, територијално надлежне општинске управе, невладине организације.
4. Одрживи развој туризма: министарства и агенције надлежне за туризам, заштиту животне средине, просторно планирање и инфраструктуру; јавна предузећа (Србијаводе, Србијашуме и друго); републичка и општинске туристичке организације; Ловачки савез Србије, управљачи туристичких простора; органи управљања обухваћених општина; приватни сектор, невладине организације, асоцијације /организације/удружења (планинара, бициклиста и друго).
5. Развој саобраћаја и саобраћајне инфраструктуре: министарства надлежна за инфраструктуру, животну средину и грађевинарство, Јавно предузеће „Путеви Србије”, Акционарско друштво „Железнице Србије”, републички фондови (за развој, регионални развој, животну средину и друго), Управа царина при надлежном министарству, општинске управе и јавна предузећа надлежна за општинске путеве.
6. Заштита животне средине: министарства надлежна за животну средину, просторно планирање, пољопривреду, шумарство, водопривреду, инфраструктуру, рударство и енергетику; Агенција за заштиту животне средине и Фонд за заштиту животне средине, органи управљања обухваћених општина; привредни субјекти, невладине организације (у даљем тексту: НВО).
7. Заштита и одрживо коришћење непокретних културних добара: министарство надлежно за културу, Републички завод за заштиту споменика културе, Заводи за заштиту споменика културе Краљево, надлежне општинске управе, општинске јавне установе културе, приватни сектор, невладине организације, регионалне и општинске туристичке организације.
8. Развој мреже насеља и јавних служби, oдрживи развој и уређење села и сеоских подручја: министарства надлежна за рад, просвету, здравље, социјалну политику, културу, изградњу објеката, саобраћај, заштиту животне средине, водопривреду и туризам; органи управљања обухваћених општина; републичке, регионалне и општинске јавне установе у домену здравства, образовања, културе и социјалне заштите; републичка и општинска јавна предузећа, дирекције и фондови за изградњу, развој саобраћајне и друге инфраструктуре и објекте заједничке комуналне потрошње; приватни сектор и НВО.
9. Одрживи привредни развој: министарства надлежна за привреду, приватизацију, трговину и услуге, са одговарајућим управама, дирекцијама и агенцијама, у првом реду министарство надлежно за економију и регионални развој, Агенција за национални инвестициони план, Агенција за развој МСП, Агенција за страна улагања и промоцију извоза – СИЕПА, Привредна комора Србије, регионална привредна комора у Ужицу, регионалне агенције, фондови и пословне асоцијације; органи управљања обухваћених општина, агенције/канцеларије за локални економски развој, асоцијације/удружења привредника и предузетника, републички фондови за развој, регионални развој и слично, предприступни фондови Европске уније, Светска банка, EBRD, EAR и домаћи банкарски систем.
10. Заштита и коришћење пољопривредног земљишта и одрживи развој пољопривреде: министарства надлежна за пољопривреду, шумарство и заштиту животне средине; републички фондови за развој и заштиту животне средине; органи управљања обухваћених општина; породична пољопривредна газдинства, пољопривредни произвођачи, заинтересовани пословни субјекти и други актери на локалном, регионалном, националном и међународном нивоу (ФАО и друго).
11. Заштита и коришћење шума и одрживи развој шумарства и ловства: министарства надлежне за шумарство, заштиту животне средине и туризам, Управа за шуме Србије при надлежном министарству, Јавно предузеће за газдовање шумама „Србијашуме”, Јавно водопривредно предузеће „Србијаводе”; Ловачки савез Србије; органи управљања обухваћених општина, власници приватних шума и корисници ловишта.
12. Развој телекомуникација: министарство надлежно за телекомуникације, ЈП ПТТ саобраћаја „Србије”, „Телеком” Србија, „Орион” Телеком, „Теленор”, „VIP” Mobile и други оператери који у међувремену добију лиценце, Радио телевизија Србије, локалне телевизијске и радио станице, органи управљања обухваћених општина.
 

V.2. Смернице за спровођење плана
 
Имплементација Просторног плана ће се вршити директним спровођењем планских решења и пропозиција, као и разрадом планских решења просторним и урбанистичким плановима, урбанистичким пројектима и секторским плановима и програмима, у складу са законом. 
	

 

Разрада Просторног плана просторним и урбанистичким плановима и урбанистичким пројектима
 
Просторни планови општина Пријепоље и Сјеница усклађени су са овим просторним планом и могу се примењивати у целости.
Надлежне органи јединица локалне самоуправе ускладиће у целости усвојене урбанистичке планове са планским концепцијама, решењима и пропозицијама овог Просторног плана, у року од шест месеци од дана ступања на снагу Просторног плана. Ово подразумева примену Генералног плана „Пријепоља и Бродарева 2025” („Службени гласник општине Пријепоље” број 38/05), до ступања на снагу Просторног плана генералне регулације Пријепоља и Бродарева (према донетој Одлуци), а према чл. 215 Закона о планирању и изградњи („Службени гласник РС”, бр. 72/09, 81/09 – исправка, 64/10 – УС и 24/11). Смернице за спровођење Генералног плана „Пријепоља и Бродарева 2025”, дате су у Просторном плану општине Пријепоље (поглавље 2.3. Имплементација Просторног плана).
Надлежни органи јединица локалне самоуправе донеће, на основу овог Просторног плана и података катастра непокретности, акт о границама грађевинског подручја, то јест грађевинског земљишта за постојеће изграђено земљиште, за сва насеља и делове насеља у обухвату заштићених и планираних за заштиту природних вредности, у року од 12 месеци од дана ступања на снагу овог Просторног плана. 
	

Надлежни органи јединица локалне самоуправе донеће, на основу овог Просторног плана, односно донетог урбанистичког плана, средњорочни и годишње програме уређења грађевинског земљишта за насеља од значаја за развој туризма (Бродарево, Лучице, Гостун, Милаковићи) до 2015. године. 
	

На основу Просторног плана подручја посебне намене, за потребе уређења делова насељених места, неформалних насеља и зона урбане обнове, за инфраструктурне коридоре и објекте, као и за друга подручја у оквиру посебних намена обухваћеног планског подручја, доносе се планови детаљне регулације за:
– гранични прелаз „Гостун”;
– спортски аеродром „Лучице”;
– изградњу у „Лимском коридору”, која није обухваћена директним спровођењем Просторног плана (постојеће и ново грађевинско земљиште које није обухваћено нити разрађено детаљним картама овог просторног плана);
– далековод 110 kV (веза од ЕДФ/ЕВП Бродарево до ХЕ Сјеница) – укупне дужине 6,87 km (у обухвата овог просторног плана).
На основу Просторног плана подручја посебне намене, радиће се урбанистички пројекти, за потребе урбанистичко-архитектонског обликовања површина јавне намене и урбанистичко-архитектонске разраде локација, као што су:
– планирани визитор центри и други планирани туристички пунктови,
– заштићена околина непокретног културног добра од великог значаја (Манастир Давидовица);
– планирани етно-паркови (у Тичјем Пољу и Гостуну).
На основу просторних планова јединице локалне самоуправе (општине Пријепоље и Сјеница), надлежне скупштине општина донеће следеће урбанистичке планове: 
	

– План генералне регулације за насеље Бродарево, насеље Милаковићи, као и за друга насељена места на територији Просторног плана подручја посебне намене, ако је то предвиђено одговарајућим просторним планом јединице локалне самоуправе и према приоритетима и динамици који се утврђују тим просторним планом;
– План детаљне регулације за делове насељених места, уређење неформалних насеља, зоне урбане обнове, инфраструктурне коридоре и објекте, и подручја за која је обавеза његове израде одређена одговарајућим просторним планом јединице локалне самоуправе (изузетно, могуће је доношење Просторног плана детаљне регулације за изградњу објеката комуналне и енергетске инфраструктуре и када просторним планом јединице локалне самоуправе његова израда није одређена).
На основу просторних планова јединице локалне самоуправе (општине Пријепоље и Сјеница) радиће се и урбанистички пројекти, и то за потребе урбанистичко-архитектонског обликовања површина јавне намене и урбанистичко-архитектонске разраде локација.
У току имплементације Просторног плана подручја посебне намене, за урбанистичке планове у обухвату овог просторног плана, одлука о приступању или неприступању изради стратешке процене утицаја на животну средину доноси се у складу са одредбама Закона о стратешкој процени утицаја на животну средину, као и Закона о заштити животне средине и Закона о процени утицаја на животну средину, уколико се конкретним планом успоставља оквир за одобравање будућих развојних пројеката за које је прописана обавеза процене утицаја на животну средину, то јест може се тражити процена утицаја на животну средину ако су у обухвату заштићеног подручја или подручја планираног за заштиту природних вредности, односно ако се на обухваћеном подручју планирају два или више пројеката обухваћених уредбом о пројектима за које се израђује студија о процени утицаја на животну средину. 
	

 

Директно спровођење Просторног плана
 
Директно спровођење Просторног плана, то јест издавање информације о локацији и локацијске дозволе и привођење земљишта јавној намени, вршиће се на основу правила уређења и грађења овог Просторног плана, што се нарочито односи на објекте и системе посебне намене (хидроенергетски системи на реци Лим и мрежа коридора магистралне инфраструктуре), за шта су одрађене одговарајуће детаљне карте у размери 1 : 1.000 и 1 : 2.500, које обезбеђују потребни ниво детаљности појединих решења:
1. брана „Лучице” (површина обухвата око 3,5 ha);
2. брана „Јунаковине” (површина обухвата око 2,5 ha);
3. акумулација „Бродарево 2” (брана Лучице) зона потапања (до коте 490,4 m.н.в.) 52,7 ha;
4. акумулација „Бродарево 1” (брана Јунаковине) зона потапања (до коте 521,0 m.н.в.) 127,7 hа;
5. траса тунела „Брусовник” (1,39 km) са измењеном трасом државног пута I реда М-21 (2,95 km+0,22 km) – укупне дужине 4,56 km;
6. траса тунела „Јунаковине” (2,45 km) са измењеном трасом државног пута I реда М-21 (0,28 km+0,20 km) – укупне дужине 2,93 km;
7. далековод 110 kV (веза од бране „Лучице” на постојећи далековод ТС Пријепоље ЕДФ/ЕВП Бродарево) укупне дужине 1,74 km;
8. далековод 110 kV – веза од бране „Јунаковина” на ЕДФ/ЕВП Бродарево (укупне дужине 3,38 km) и веза од бране „Јунаковина” на ТС Сјеница (укупне дужине 20,31 km);
9. далековод 35 kV (веза од бране „Лучице” на постојеће далеководе ТС Бродарево – ТС Каћево и ТС Бродарево – ТС Сељашница) – укупне дужине 2,60 km;
10. далековод 35 kV (веза од бране „Јунаковине” на ТС Бродарево) – укупне дужине 3,87 km.
Зона директне примене Просторног плана подручја посебне намене (односно директног спровођења на основу правила уређења и грађења овог просторног плана), дата је на рефералној карти број 4 (карта спровођења) и обухвата простор такозваног „Лимског коридора”, који представља зону обједињене заштите планираних енергетских система на Лиму (акумулације и хидроелектране са припадајућом браном и објектима) и мреже коридора магистралне инфраструктуре (државни пут I реда број 21 и магистрална железничка пруга број 1 са заштитним појасима, као и површине које је неопходно штитити од негативног утицаја коридора и површине за лоцирање објеката у функцији коридора).
Директно спровођење Просторног плана у простору „Лимског коридора” подразумева објекте и системе посебне намене који су обухваћени разрадом рефералних карата у размери 1 : 1.000 или 1 : 2.500 (детаљне карте). За изградњу објеката који нису обухваћени разрадом рефералних карата у размери 1 : 1.000 или 1:2.500 (детаљне карте), прописује се обавезна израда одговарајућег урбанистичког плана, а према Закону о планирању и изградњи.
У простору ван зоне директне примене Просторног плана подручја посебне намене, који не трпи директан утицај посебних намена, могуће је директно спровођење на основу правила уређења и грађења одговарајућег Просторног плана јединице локалне самоуправе, уколико овим планом није одређена обавеза израде урбанистичког плана или урбанистичког пројекта.
 

Зоне могуће корекције и детаљнијег одређивања основне намене простора кроз просторни план јединице локалне 
	самоуправе (ППО)
 
Као што је већ напоменуто, основном наменом простора су оквирно одређене целине основних категорија земљишта (пољопривредно земљиште, шуме и шумско земљиште, воде и водно земљиште, грађевинско земљиште).
Основне намене простора се могу кориговати и детаљније одредити кроз просторни план јединице локалне самоуправе (ППО), осим:
– за део планског подручја (објекти и системи посебне намене), који је обухваћен разрадом рефералних карата у размери 
	1 : 1.000 или 1 : 2.500 (детаљне карте);
– за део планског подручја који је овим планом одређен за потребе посебне намене:
– простор резервисан за реализацију хидроелектрана „Бродарево 1” и „Бродарево 2” и акумулација у саставу ових система, у склопу Регионалног речног система за уређење. коришћење и заштиту вода „Дрина са Лимом и Увцем”;
– заштићена и за заштиту предвиђена природна добра – предели изузетних одлика (ПИО) „Озрен – Јадовник” и „Камена Гора” , и друга подручја предвиђена за заштиту и укључивање у мрежу EMERALD, NATURA 2000, IBA, IPA и PBA; 
	

– коридор државног пута I реда број 21 – са резервисањем постојећег коридора овог пута који се не измешта и планираног коридора дела трасе овог пута који се измешта у циљу формирања акумулационог простора хидроелектрана „Бродарево 1” и „Бродарево 2”;
– коридор магистралне међународне железничке пруге број 1 – са резервисањем постојећег коридора ове пруге у циљу модернизације за интермодални транспорт и евентуалне изградња другог колосека у постпланском хоризонту;
– простор посебне намене – погранични појас уз граничну линију са Црном Гором, који се дефинише према Закону о заштити државне границе, и који се третира као простор са посебним режимом коришћења, уређења и изградње,
– за део планског подручја – простор „Лимског коридора” (зона директне примене Просторног плана подручја посебне намене), означеном на рефералној карти број 4 (карта спровођења), где није могуће вршити корекцију основне намене простора кроз Просторни план општине.Основне намене простора у „Лимском коридору” се могу кориговати кроз урбанистичке планове чија је обавеза израде одређена овим планом.
 

Спровођење Просторног плана у секторским плановима и програмима
 
Спровођење и разраду планских концепција, решења и пропозиција утврђених Просторним планом у секторским плановима и програмима у складу са законом, обезбеђују:
– управљач заштићеног подручја, доношењем плана управљања и годишњих програма управљања заштићеним подручјем;
– Републички завод за заштиту споменика културе и Завод за заштиту споменика културе у Краљеву, у сарадњи с надлежним општинским управама и приватним сектором, утврђивањем средњорочних и годишњих програма истраживања и заштите непокретних културних добара;
– министарство надлежно за водопривреду, односно Републичка дирекција за воде, у сарадњи са ЈВП „Србијаводе”, ВПЦ Сава – Дунав, усклађивањем годишњих програма изградње, реконструкције и одржавања водопривредних објеката у Републици Србији; израдом пројекта антиерозионе заштите за сливове планираних акумулација; доношењем програма мониторинга квалитета воде и заштите вода, а у сарадњи са министарством надлежним за заштиту животне средине;
– скупштине обухваћених општина, доношењем средњорочних и годишњих програма развоја водоводне и канализационе инфраструктуре; планова и двогодишњих програма управљања отпадом и одлукама о комуналном реду;
– скупштине обухваћених општина, у сарадњи са министарством надлежним за водопривреду, доношењем плана за проглашење ерозионих подручја на територији општина и плана одбране од бујичних поплава на водотоковима ван система редовне одбране од поплава;
– скупштине обухваћених општина, уз помоћ надлежног министарства, туристичких организација и туроператера, различитих невладиних и других организација, доношењем програма развоја туризма и програма промотивних активности; 
	

– скупштине обухваћених општина, у сарадњи са надлежним министарствима, месним заједницама, приватним сектором и невладиним организацијама, утврђивањем општинске политике здравствене заштите, социјалне заштите и развоја културе и физичке културе, и доношењем акта о мрежи објеката дечјих вртића и основних школа у општини;
– скупштине обухваћених општина, у сарадњи са министарством надлежним за пољопривреду и шумарство, асоцијацијама пољопривредних произвођача и власницима земљишта, доношењем програма уређења пољопривредно-шумског земљишта у зонама заштите природних вредности, програма ревитализације пашњачког сточарења и програма развоја органске производње хране;
– Јавно предузеће за газдовање шумама „Србијашуме”, ревизијом општих основа газдовања шумама за шумска подручја обухваћена овим просторним планом и посебних основа газдовања шумама за газдинске јединице обухваћене овим просторним планом; у сарадњи са власницима земљишта, израдом програма газдовања шумама и пошумљавања земљишта у приватном власништву, којима би се поузданије утврдило стање ових шума, а плановима газдовања уважили општи заштитни и посебни поседнички интереси за сваки део шуме;
– Ловачки савез Србије и корисници ловног подручја, ревизијом, односно доношењем ловних основа за газдовање ловним подручјем и ловиштима и годишњих планова газдовања ловиштима у обухвату овог просторног плана;
– Јавно предузеће „Путеви Србије”, у сарадњи са надлежним општинским управама, усклађивањем средњорочних и годишњих програма изградње, рехабилитације и одржавања јавних државних путева;
– надлежне општинске управе, односно општинска јавна предузећа надлежна за путеве, усклађивањем средњорочних и годишњих програма развоја општинских путева;
– Јавно предузеће „Електропривреда Србије”, у сарадњи са Привредним друштвом за дистрибуцију електричне енергије „Електро Србија” Краљево, усклађивањем средњорочних планова, односно двогодишњих програма развоја енергетике, односно дистрибуције електричне енергије;
– скупштине обухваћених општина, доношењем планова развоја енергетике којима се утврђују потребе за енергијом на подручју општине, услови и начин обезбеђивања неопходних енергетских капацитета, и доношењем програма рационалног коришћења енергије.
– надлежне општинске управе у сарадњи с министарством надлежним за заштиту животне средине, реализацијом акционих програма заштите животне средине за подручје општине, преко локалних еколошких акционих планова (ЛЕАП);
– скупштине обухваћених општина, доношењем планова управљања отпадом којима ће се утврдити мрежа трансфер станица и начин управљања отпадом;
– скупштине обухваћених општина, доношењем средњорочног плана заштите од буке, програма и плана мониторинга животне средине (ваздуха, буке, земљишта и друго) и програма праћења документације о стратешким проценама утицаја планова и проценама утицаја пројеката на животну средину.
 

V.3. Приоритетна планска решења и пројекти
 
Приоритетне активности на имплементацији Просторног плана утврђују се за прву фазу имплементације, до 2015. године. Полазећи од планских циљева, поставки и решења Просторног плана, приоритетне активности јесу: 
	

1. Развој енергетике и енергетске инфраструктуре:
– изградња планираних хидроенергетских објеката: хидроелектрана „Бродарево 1” снаге 26 MW са припадајућoм бранoм на профилу „Јунаковине” и „Бродарево 2” снаге 32,4 MW, са припадајућoм бранoм на профилу „Лучице” и производња електричне енергије на одрживи начин.
– остваривање везе ХЕ „Бродарево 1” са мрежом на напону 110 kV и пласмана произведене енергије у електроенергетски систем, изградњом далековода 110 kV: ХЕ „Бродарево 1” – ЕВП Бродарево, са прикључком у ЕВП Бродарево, и ХЕ „Бродарево 1” – ТС Сјеница, са прикључком у ТС Сјеница.
– остваривање везе ХЕ „Бродарево 2” са мрежом на напону 110 kV и пласмана произведене енергије у електроенергетски систем, изградњом далековода 110 kV: ХЕ „Бродарево 2” – ДВ 1118 (ЕВП Бродарево – ТС Пријепоље).
– остваривање везе ХЕ „Бродарево 1”и ХЕ „Бродарево 2” за потребе резервног напајања сопствене потрошње са мрежом на напону 35 kV, изградњом далековода 35 kV: ХЕ „Бродарево 2” – ДВ „ТС Бродарево – ТС Каћево”; ХЕ „Бродарево 2” – ДВ „ТС Бродарево – ТС Сељашница”; и ХЕ „Бродарево 1” – ТС Бродарево, са прикључком у ТС Бродарево;
– реконструкција или измештање (по потреби) свих постојећих далековода и електроенергетских каблова 10 kV и нисконапонске мреже, који ће бити угрожени изградњом планираних хидроелектрана;
– почетак изградње малих хидроелектрана (МХЕ), усклађено са режимима заштите природних вредности (према Катастру малих хидроелектрана, укупно 15 локација, са укупном исталисаном снагом од око 4,5 MW);
– коришћење осталих обновљивих извора енергије (пре свега биомаса и ветар) и примена принципа енергетске ефикасности у пројектовању, изградњи и експлоатацији објеката, у првом реду нових и реконструисаних објеката;
2. Развој водопривреде и водопривредне инфраструктуре:
– реализација планираних водопривредних објеката (акумулације које се формирају преграђивањем Лима на профилима „Јунаковине” и „Лучице”) везаних за планирани хидроенергетски систем на реци Лим (ХЕ „Бродарево 1” и „Бродарево 2”);
– израда планова за проглашење ерозионих подручја и одбрану од бујичних поплава за општине Пријепоље и Сјеница;
– уређење Лима на подручју Бродарева и Велике Жупе са усвојеним критеријумом заштите;
– формирање система „Сопотница” за водоснабдевање насеља Бродарево са околином;
– реализација система са пакет постројењима/мокрим пољима за насеља Бродарево, Завинограђе, Поткрш и Грачаница;
– израда и почетак спровођења програма руралне санитације насеља, приоритетно у заштићеним и планираним за заштиту подручјима природних вредности и туристичким просторима.
3. Заштита и одрживо коришћење природе, природних вредности и добара:
– спровођење поступка заштите номинованих природних добара – подручја „Озрен-Јадовник” и „Камена Гора”, и организација ефикасног управљања заштитом, уређењем и одрживим развојем тих подручја; 
	

– утврђивање одговарајућег модела управљања зa зонe у режиму заштите II и III степена на заштићеним подручјима;
– наставак активности у оквиру међународних еколошких мрежа, прикупљање података и ажурирање стандардизованих база података;
– идентификација локалитета планског подручја за друге међународне еколошке мреже;
– успостављање мониторинга микроклиматских промена око акумулација и њиховог утицаја на заштићена и предвиђена за заштиту подручја и добра.
4. Одрживи развој туризма:
– формирање јединствене базе података о туристичким вредностима и капацитетима примарне туристичке дестинације „Златар – Пештер”;
– израда и доношење општинских програма развоја туризма;
– обезбеђење неопходне институционално-организационе подршке управљању развојем туризма, туристичких производа (спортско-рекреативни туризам на водотоцима и водоакумулацијама, транзитни туризам и кратки одмори, рурални туризам и друго) и остваривању одрживе и конкурентне туристичке дестинације („Златар – Пештер”), туристичког рејона („Полимље са Јадовником”) и туристичког комплекса („Пријепоље – Јадовник”);
– израда и реализација пројеката развоја туристичке инфраструктуре и супраструктуре за насеља од значаја за развој туризма (Милаковићи, Лучице, Бродарево, Гостун);
– реконструкција и изградња смештајних капацитета у туристичкој зони/насељу/центру, уз обезбеђење субвенциониране финансијске подршке за сеоска туристичка домаћинства; 
	

– уређење и опремање афирмисаних етно-села у обухвату Просторног плана (Тичје поље и Гостун) са доминантном руралном сценографијом;
– утврђивање и остваривање програма манифестација туристичке дестинације /рејона/комплекса;
5. Развој саобраћаја и саобраћајне инфраструктуре:
– измештање дела и реконструкција државног пута I реда број 21, Пријепоље – државна граница од стационаже 324 km+700 m до 330 km+600 m, са тунелском деоницом „Брусовник” и од стационаже 340 km+300 m до 342 km+900 m, са тунелском деоницом „Јунаковине”;
– допуњавање мреже општинских путева изградњом нових саобраћајница. 
	 
– активирање аеродрома мањег капацитета, првенствено намењеног спортским активностима, на позицији полетно-слетне стазе „Лучице”.
– ревитализација и реконструкција деонице државног пута I реда број 21 која се не измешта, како би се побољшале његове техничко-експлоатационе карактеристике;
– дефинисање мреже бициклистичких стаза, приоритетно стаза које повезују туристичке пунктове;
– уређење и мапирање постојећих пешачких стаза;
6. Заштита, уређење, коришћење и развој природних система и ресурса:
– озелењавање површина у околини акумулација слободним пејзажним стилом прилагођеним просторним могућностима, ради уклапања у амбијент приобаља и постизања амбијенталне прихватљивости пројекта хидроенергетског система;
– уређење и одржавање максималне чистоће обала акумулација;
– уређење, обнова, одржавање и еколошки безбедно коришћење ливада и пашњака у зонама заштите природних добара, у складу са успостављеним режимима заштите природних вредности;
– дестимулисање интензивног коришћења пољопривредних земљишта ниске бонитетне вредности, увођењем пореских олакшица и других подстицаја за пошумљавање, односно затрављивање субмаргиналних ораница, ливада и пашњака, посебно на нагибима изнад 25% и на другим еродобилним локацијама;
– увођење мониторинга квалитета пољопривредног земљишта;
– увећање степена обраслости, квалитета и побољшања размера смесе у високим разнодобним шумама;
– увећање степена обраслости и интензивне мере неге у високим једнодобним очуваним састојинама;
– обнављање аутохтоних врста дрвећа;
– спровођење мера заштите шума (превентивних и репресивних), а посебно мера противпожарне заштите;
– организација стручне службе у ловишту за спровођење мера гајења, заштите и достизања оптималног фонда гајених врста и очувања диверзитета осталих врста дивљачи;
– ревизија и спровођење ловних основа за газдовање ловним подручјем и годишњих планова газдовања ловиштима.
7. Заштита животне средине:
– успостављање система управљања комуналним и осталим отпадом на целом сливном подручју планираних акумулација; санитација и ремедијација дивљих депонија дуж обале Лима (једна у Дивцима и пет у Бродареву);
– увођење мониторинга стања живог света реке Лим, посебно ихтиофауне (у сарадњи са корисником рибарског подручја), како би се пратио даљи развој рибљег фонда у току експлоатације објеката;
– успостављање мониторинга микроклиматских промена око акумулација и њиховог утицаја на животну средину и здравље локалног становништва;
– израда нумеричког симулационог модела квалитета воде у акумулацијама, ради прогнозе квалитета воде за постојеће и будуће услове коришћења простора на сливу акумулација, и редовно праћење квалитета воде у складу са симулационим моделом на више профила у акумулацијама;
– редовно праћење и осматрање обале акумулација ради одржавања стабилности и избегавања појаве клизишта и нестабилности;
8. Заштита и одрживо коришћење непокретних културних добара:
– спровођење процедуре категоризације и стицања статуса културног добра за евидентиране споменике културе који уживају претходну заштиту;
– обављање истраживања пописаних археолошких налазишта и спровођење процедуре евидентирања, категоризације и стицања статуса културног добра за највреднија археолошка налазишта;
– утврђивање граница заштићене околине и зона са диференцираним режимима заштите, изградње и уређења простора за категорисане и евидентиране споменике културе;
– обављање систематског рекогносцирања подручја Просторног плана у оквиру пројекта „Атлас народног градитељства Србије” Републичког завода за заштиту споменика културе, континуалних истраживања, утврђивања статуса непокретног културног добра и спровођења предвиђених мера заштите објеката и целина народног градитељства;
– очување намене и основних функција споменика културе народног градитељства, уз могућност дислокације и реконструкције појединих објеката и подизања реплика резентативних примера народног градитељства у етно-парку у насељима Гостун и Милаковићи (Тичје поље);
– предузимање активности на презентацији, туристичкој промоцији и повећању саобраћајне доступности непокретних културних добара;
– успостављање мониторинга микроклиматских промена око акумулација и њиховог утицаја на заштићена културна добра.
9. Демографски развој:
– заштита егзистенцијалних интереса становништва које се пресељава или му се потапа земљиште, кроз обезбеђење одговарајућих компензације (новчана надокната, замена непокретности и друго);
– унапређење услова живота локалног становништва, стимулисањем постојећих и развојем нових делатности (у првом реду туризма), отварањем нових радних места и стимулисањем допунских или комплементарних занимања становништва;
– укључивање становништва, у првом реду младих, у активности и послове на заштити природе и животне средине, одрживом развоју туризма и услуга и друго;
– организовање програма перманентног стручног образовања, програма квалификације, преквалификације и иновације знања и других облика образовања одраслих;
– јачање идентитета подручја и локалних заједница кроз валоризацију хетерогене етничке структуре становништва.
10. Развој мреже насеља, oдрживи развој и уређење села и сеоских подручја: 
	

– утврђивање решења за поремећаје у функционисању насеља услед реализације посебне намене, кроз утврђивање модалитета компензације локалном становништву и локалној заједници за пресељење домаћинстава, потапање земљишта и измештање локалне инфра и супраструктуре;
– ревитализација, инфраструктурно опремање и уређење изграђеног простора секундарног општинског центра Бродарево и центра заједнице насеља Дивци (са Лучицама);
– почетак ревитализације, инфраструктурног опремања и уређења изграђеног простора центра заједнице насеља Доњи Страњани, независног сеоског центра Милаковићи и насеља од значаја за развој туризма Гостун;
– развој јавног саобраћаја, развој руралне комуналне инфраструктуре и усклађивање мреже објеката и услуга јавних служби са функцијама центара у мрежи насеља.
11. Одрживи привредни развој:
– развој енергетике кроз коришћење хидроенергије градњом хидроелектрана „Бродарево 1” и „Бродарево 2”;
– стварање стимулативног амбијента за развој малих и средњих предузећа и предузетништа; подршка удруживању привредних субјеката; 
	

– стварање услова за афирмацију производних специфичности планског подручја: препознатљивост производа и развој комплементарних производних програма, интензивирање интерсекторских веза у локалној економији (пољопривреда, прерађивачка индустрија, услуге, туризам, саобраћај);
– прибављање земљишта у јавно власништво и/или кроз различите модалитете партнерства с приватним сектором (власницима земљишта), и опремање локалитета у микроразвојним центрима (Бродарево).
12. Развој телекомуникација:
– обезбеђивање функционисања телекомуникационе инфраструктуре на мрежи која трпи поремећаје услед реализације посебне намене (зона потапања и зоне изградње хидроелектрана, саобраћајне и електроенергетске инфраструктуре);
– постављање мултисервисних чворова (MSAN) који ће се у мрежу повезати оптичким кабловима (MSAN Лучице и MSAN Гостун);
– изградња антенских система и базних станица мобилне телефоније у складу са плановима развоја мобилних телекомуникација.
 

V.4. Мере и инструменти за имплементацију
 
1. Развој енергетике и енергетске инфраструктуре:
– обезбеђење средстава из буџета Републике Србије (преко министарства надлежног за послове енергетике и Јавног предузећа „Електромрежа Србије”) и средстава приватног сектора за планирани развој преносних система и енергетских објеката (објекти напона 110 kV – део), као и средстава Јавног предузећа „Електропривреда Србије” и средстава приватног сектора у реконструкцију постојеће и изградњу планиране дистрибутивне мреже и електроенергетских објеката (мрежа и објекти напона 110 kV – део, 35 kV и 10 kV);
– обезбеђење средстава из буџета Републике Србије (преко министарстава надлежних за енергетику и животну средину, средстава агенција и фондова за енергетику, енергетску ефикасност и заштиту животне средине) и средстава приватног сектора, за истраживање и комерцијално коришћење обновљивих извора енергије, као и подстицајних и кредитних средстава за улагања у енергетски штедљивију изградњу и коришћење објеката и нове енергетски ефикасније и еколошки прихватљивије технологије;
– обезбеђење средстава Јавног предузећа „Србијагас”, у складу са законом, Стратегијом развоја енергетике Републике Србије до 2015. године и Националним акционим планом гасификације, за планирање и развој система снабдевања подручја природним гасом;
– формирање регистра потрошача и њихове енергетске потрошње који обезбеђују надлежне општинске управе у сарадњи с агенцијама за енергетику и енергетску ефикасност;
– формирање општинских служби и савета за енергетику скупштина општина, за припрему и праћење реализације планова развоја и енергетских биланса општина, као и општинских енергетских инспекцијских служби за надзор над радом енергетских уређаја у погледу ефикасности коришћења енергије и заштите животне средине.
2. Развој водопривреде и водопривредне инфраструктуре:
– реализација система за праћење релевантних оскултационих величина и реперних тачака брана на две акумулације ради остваривања пуне безбедности низводних подручја који обезбеђује министарство надлежно за грађевинарство;
– успостављање мониторинга параметара квалитета воде у акумулацијама и притокама Лима на подручју Просторног плана, с математичким моделом за прогнозу квалитета воде који обезбеђује Републичка дирекција за воде у сарадњи са Јавно водопривредним предузећем „Србијаводе” и надлежна општинска јавна комунална предузећа;
– обезбеђење и удруживање средстава из буџета Републике Србије, Националног инвестиционог плана и буџета обухваћених општина у сектору водопривреде и заштите животне средине за финансирање реконструкције водовода и руралну санитацију насеља у сливном подручју Лима;
– обезбеђење и удруживање средстава из буџета обухваћених општина и приватног сектора, уз конкурисање за коришћење средстава предприступног инструмента Европске уније IPA (компонента пет) за развој локалне инфраструктуре (водовод, канализација или рурална санитација насеља); 
	

– појачан надзор над спровођењем мера санитарне заштите изворишта, радом објеката и постројења за пречишћавање и дистрибуцију воде за пиће и објеката и постројења за прикупљање и пречишћавање отпадних комуналних вода, који обезбеђују министарства надлежна за санитарну заштиту, водопривреду (Републичка дирекција за воде), заштиту животне средине и надлежне општинске управе;
– свођење губитака у мрежи на мање од 20% и успостављање поузданог мерног и мониторинг система, ради обезбеђења потпуне хидрауличке осмотривости система.
3. Заштита и одрживо коришћење природе, природних вредности и добара, и непокретних културних добара:
– обезбеђење и удруживање средстава из буџета Републике Србије преко министарстава надлежних за животну средину, водопривреду, туризам и културу, средстава Фонда за заштиту животне средине, Јавно водопривредно предузеће „Србијаводе”, прихода управљача заштићених подручја, јавних прихода обухваћених општина и средстава приватног сектора за спровођење заштите природних вредности и непокретних културних добара;
– развој информационог и мониторинг система о заштићеним подручјима и непокретним културним добрима које ће, у складу са законом, обезбедити Републички завод за заштиту природе и надлежна установа заштите споменика културе;
– министарства надлежна за заштиту животне средине, изградњу простора и културу, у сарадњи са надлежним заводима за заштиту природе и споменика културе, појачаним надзором над заштитом природних и непокретних културних добара, коришћењем и изградњом заштићених простора;
– припрема и постепено увођење система компензација и накнада власницима земљишта за потапање земљишта, настале штете, ускраћивање и умањење добити, као и компензационих програма (за развој пољопривреде и села, локалних инфраструктурних система, објеката заједничке комуналне потрошње, јавних служби, туризма и друго) за ограничења у развоју локалних заједница на подручју Просторног плана, насталих услед реализације хидроенергетских система и спровођења режима и мера заштите природних вредности.
4. Одрживи развој туризма:
– oбезбеђење и удруживање средстава из буџета Републике Србије преко надлежних министарства за туризам и регионални развој, Фонда за развој Републике Србије, Националног инвестиционог плана и из буџета општина, за израду и спровођење програма развоја туризма обухваћених општина, прибављање и уређење грађевинског земљишта и пројекте развоја туристичке инфраструктуре и супраструктуре; 
	

– уговорно повезивање/организовање свих актера у креирању туристичког производа примарне туристичке дестинације „Златар – Пештер”;
– oбезбеђење и удруживање средстава из буџета Републике Србије преко министарства надлежног за туризам и из буџета обухваћених општина, приватног сектора и невладиних организација, за реализацију програма едукације локалног становништва и њиховог укључивања у туристичку понуду планског подручја и развој туристичких производа и програма;
– избор управљача и контрола ефикасности управљања одрживим развојем туризма, реализацијом програма развоја туризма и пројеката развоја туристичке инфраструктуре и супраструктуре.
5. Развој саобраћаја и саобраћајне инфраструктуре:
– удруживање средстава за развој мреже државних путева из буџета Републике Србије, средстава Јавног предузећа „Путеви Србије”, приватних средстава и кредитних средстава међународних асоцијација и Европске банке за реконструкцију и развој за државне путеве;
– обезбеђење средстава из буџета општина, уз партиципацију Јавног предузећа „Путеви Србије” и приватног сектора за реконструкцију и доградњу општинских путева;
– обезбеђење и удруживање средстава из буџета обухваћених општина и приватног сектора, уз конкурисање за коришћење средстава предприступног инструмента Европске уније IPA (компонента пет) за развој локалне инфраструктуре (општински путеви); 
	

– категоризација општинских путева коју утврђују скупштине општина на предлог општинских органа надлежних за путеве;
– формирање и одржавање базе података о општинским и некатегорисаним путевима повезаним с референтним системом државних путева, које обезбеђују општински органи надлежни за путеве у сарадњи с јавним предузећем надлежним за управљање државним путевима;
6. Заштита животне средине:
– обезбеђење и удруживање средстава из буџета Републике Србије преко министарства надлежног за животну средину и Фонда за заштиту животне средине, из буџета општина и из приватног сектора, за израду и реализацију предвиђених програма заштите животне средине, као и за информисање и едукацију становништва о могућностима и ефектима унапређења квалитета животне средине и активног учешћа у процесу доношења одлука од значаја за животну средину;
– обезбеђење и удруживање средстава из буџета Републике Србије преко надлежних министарстава, агенција и фондова 
	(за заштиту животне средине), буџета обухваћених општина и приватног сектора, уз конкурисање за коришћење средстава Европске банке за обнову и развој, Светске банке за инвестиционе програме, и других кредитних и донаторских средстава, за израду и реализацију плана и развој система управљања комуналним отпадом, опремање и уређење регионалних санитарних комуналних депонија;
– обезбеђење и удруживање средстава из буџета Републике Србије преко министарстава надлежних за енергетику и животну средину, агенција (за енергетску ефикасност и друго) и фондова (за заштиту животне средине), буџета општина и приватног сектора, за реализацију програма информисања и едукације становништва о могућностима и ефектима штедње и рационалне потрошње и супституције енергије, руралне санитације насеља и управљања отпадом;
– обезбеђење и удруживање средстава из буџета обухваћених општина и приватног сектора, уз конкурисање за коришћење средстава предприступног инструмента Европске уније IPA (компонента пет) за развој локалне инфраструктуре (рурална санитација насеља, санитација сеоских сметлишта, месне мреже и објекти заједничке комуналне потрошње); 
	

– формирање интегралног регистра загађивача и емисија загађујућих материја које обезбеђују општинске управе, у сарадњи са министарством надлежним за заштиту животне средине, уз партиципацију средстава Фонда за заштиту животне средине;
– појачани надзор над обављањем и контролом утицаја активности (енергетика, саобраћај, пољопривреда, туризам и друго) на квалитет животне средине, који обезбеђују општинске управе и министарство надлежно за заштиту животне средине;
– формирање и одржавање катастра појава нестабилности земљишта на основу посебних геолошких истраживања, откривања, евидентирања и праћења појава нестабилности, које обезбеђују општинске управе у сарадњи са Републичким геодетским заводом.
7. Развој мреже насеља и јавних служби: 
	 
– формирање базе података о грађевинском земљишту и објектима (то јест фискалног катастра изграђеног земљишта), коју обезбеђују општинске управе и локална јавна предузећа надлежна за грађевинско земљиште, у сарадњи са Републичким геодетским заводом (РГЗ) и Пореском управом;
– формирање и развој информационих и мониторинг система о планским документима и простору, које обезбеђују општинске управе у сарадњи са министарством надлежним за просторно и урбанистичко планирање, Републичком агенцијом за просторно планирање (РАПП) и РГЗ;
– побољшање координације општинских јавних предузећа (за комуналне делатности, урбанизам, грађевинско земљиште, путеве) и општинских управа и служби (урбанистичке, катастра и друго) у погледу обједињавања активности на прибављању, уређењу и давању у закуп грађевинског земљишта у јавној својини, изградњи и одржавању објеката комуналне инфраструктуре и заједничке комуналне потрошње;
– целовита трансформација система управљања грађевинским земљиштем и финансирања уређења грађевинског земљишта: утврђивање грађевинског земљишта; преиспитивање и диференцијација постојећих накнада за коришћење грађевинског земљишта у односу на стварне погодности коришћења локација и у односу на подстицање/ограничавање појединих намена и активности и изградње простора; одговарајуће пореске олакшице и субвенције за финансирање објеката комуналне инфраструктуре; 
	

– обједињено и координирано коришћење средстава која се издвајају из буџета Републике Србије преко надлежних министарстава и средстава јавних прихода обухваћених општина за развој јавних служби, уз обезбеђење стимулација приватном сектору за реализацију планских приоритета у том домену и конкурисање за коришћење средстава предприступног инструмента IPA Европске уније (у оквиру компоненте четири и пет) и средстава Светске банке за програме социјалне и здравствене заштите;
– интерсекторска координација и развој интегрисаних програма развоја мреже услуга и објеката јавних служби, у првом реду здраствене и социјалне заштите, образовања и културе, и друго;
– укључивање приватног сектора у пружање услуга јавних служби и коришћење објеката у јавној својини.
8. Одрживи привредни развој:
– креирање повољног привредног амбијента на општинском нивоу у функцији развоја сектора мала и средња предузећа и предузетништва, кроз стварање ефикасне администрације (смањење компликоване административне процедуре) у правцу формирања „one stop shop” (сва на једном месту);
– предузимање низа подстицајних мера на општинском нивоу у поспешивању развоја приватног предузетништва (пореске олакшице, обезбеђивање локација, стимулативне мере комуналне политике и политике цена грађевинског земљишта, организовање обуке и курсева за заинтересоване предузетнике и друге мере);
– обезбеђење координације, мониторинга и управљања привредним развојем на општинском и регионалном нивоу: подршка самозапошљавању и развоју малих и средњих предузећа, развој сарадње јавног и приватног сектора; контактирање потенцијалних финансијера (државни фондови и агенције, локални привредници и предузетници и инострани стратешки партнери); организација израде потребне планске и техничке документације и истраживања, програма, пројекција и бизнис планова који ће конкурисати за средства различитих фондова (НИП, СИЕПА, IPA, ЕБРД, ЕАР, и друго); ефикасно руковођење буџетом локалне заједнице, локалним економским развојем, инвестицијама у развојне пројекте, интересним повезивањем локалних заједница на регионалном, националном и трансграничном нивоу (с обиром на положај планског подручја у граничном простору ка Црној Гори) и друго. 
	

9. Заштита и коришћење пољопривредног земљишта и одрживи развој пољопривреде: 
	

– коришћење бесповратних средстава из аграрног буџета Републике Србије од стране регистрованих пољопривредних газдинстава за укрупњавање и консолидацију земљишних поседа, унапређење биолошких, хемијских и физичких својстава пољопривредног земљишта, развој сточарства и слично, као и од стране локалних заједница за побољшање општих услова живота на селу, кроз спровођење програма интегралног руралног развоја и друге модалитете подршке одрживом развоју пољопривреде и села;
– обезбеђење услова да се преко банкарског система користе повољни кредити за инвестирање у: интегралне програме уређења пољопривредно-шумског земљишта у резервисаним просторима, зонама заштите природних вредности и других посебно вредних/осетљивих екосистема;
– обезбеђење буџетске подршке Републике за одржавање пољопривредне производње на подручјима која имају трајна агроеколошка и друга ограничења (режими заштите природних вредности и друго), увођењем директних субвенција на име доприноса пољопривредних газдинстава очувању природних ресурса, биодиверзитета, амбијенталних вредности простора и друго.
– успостављање пољопривредног информацијског система (ПИС) и појачани надзор над коришћењем, заштитом и уређењем пољопривредног земљишта, порибљавањем водотока и развојем рибарства, применом средстава за заштиту биља и других хемијских средстава и појачаним ветеринарско-санитарним надзором, који обезбеђују општинске управе у сарадњи са министарством надлежним за пољопривреду;
– удруживање пољопривредних произвођача у интересне асоцијације ради специјализације, унапређења, контроле квалитета и маркетинга пољопривредних производа, као и интересно повезивање асоцијација пољопривредних произвођача са сфером прераде и промета пољопривредно-прехрамбених производа.
10. Заштита и коришћење шума и одрживи развој шумарства и ловства: 
	 
– обезбеђење и удруживање средстава из буџета Републике Србије, јавних предузећа и буџета обухваћених општина у сектору шумарства и водопривреде с приватним сектором за финансирање: унапређења стања постојећих шума и повећање степена шумовитости (Јавно предузеће за газдовање шумама „Србијашуме” и власници шума у приватној својини); пошумљавања и одржавања шума заштитног карактера у приобаљу акумулација и реке Лим (Републичка дирекција за воде при министарству надлежном за водопривреду, Јавно водопривредно предузеће „Србијаводе”, општинске управе и власници шума у приватној својини); заштите и очувања природних добара и биодиверзитета (министарство надлежно за животну средину, Фонд за заштиту животне средине, управљачи заштићених подручја, власници непокретности и невладине организације); рекреативног опремања, одржавања шуме у функционално оптималнијем стању и обезбеђења компензационих површина за пошумљавање (министарство надлежно за економију и регионални развој, општинске управе, заинтересовани пословни субјекти, инвеститори туристичке инфраструктуре); истраживања и институционалног јачања сектора (министарство надлежно за науку и технолошки развој, министарство надлежно за шумарство и Јавно предузеће за газдовање шумама „Србијашуме”); заштите, производње и узгоја дивљачи (министарство надлежно за шумарство, Јавно предузеће за газдовање шумама „Србијашуме”, Ловачки савез Србије и корисници ловишта);
– актуелизација катастра непокретности, успостављање и иновирање инвентуре шума у државном и приватном власништву, информационог и мониторинг система о шумама, које обезбеђују министарство надлежно за шумарство, Републички геодетски завод и Јавно предузеће за газдовање шумама „Србијашуме”;
– развој стручних служби Јавног предузећа за газдовање шумама „Србијашуме” и локалних шумских газдинстава.
11. Развој телекомуникација:
– обезбеђење средстава лиценцираних телекомуникационих оператера и Јавног предузећа ПТТ саобраћаја „Србије” за реализацију планираних активности на телекомуникацијама и поштанском саобраћају, уз обезбеђење партиципације средстава буџета обухваћених општина, буџета Републике Србије (преко министарстава надлежних за инфраструктуру и телекомуникације и друго) и приватног сектора, за реализацију руралног радиотелефонског система и месних (приступних) мрежа;
– обезбеђење и удруживање средстава из буџета обухваћених општина и приватног сектора, уз конкурисање за коришћење средстава предприступног инструмента Европске уније IPA (компонента пет) за развој локалне инфраструктуре (рурални радиотелефонски систем).