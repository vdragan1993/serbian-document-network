Редакцијски пречишћен текст
 
 
На основу члана 46. став 1. тачка 1) подтачка (5) и став 2. тачка 3) истог члана, члана 67. став 2, a у вези са чланом 37. став 1. Закона о енергетици („Службени гласник РС”, бр. 57/11 и 80/11 – исправка), 
	
Савет Агенције за енергетику Републике Србије, на 193. седници од 26. септембра 2012. године, донео је
 
ОДЛУКУ 
"Службени гласник 
	РС", бр. 93 од 28. септембра 2012, 123 од 28. децембра 2012, 
	5 од 22. јануара 2014, 116 од 27. октобра 2014, 30 од 27. марта 2015, 62 од 
	13. јула 2016.
 
1. Доноси се Методологија за одређивање цене приступа систему за транспорт природног гаса (у даљем тексту: Методологија), која је одштампана уз ову одлуку и чини њен саставни део.
2. Даном ступања на снагу ове одлуке престаје да важи Одлука о утврђивању Методологије за одређивање тарифних елемената за израчунавање цена приступа и коришћења система за транспорт гаса и Mетодологија за одређивање тарифних елемената за израчунавање цена приступа и коришћења система за транспорт гаса („Службени гласник РС”, бр. 68/06,1/07, 100/08,116/08, 64/10 и 45/11). 
	
3. Ову одлуку објавити у „Службеном гласнику Републике Србије” и она ступа на снагу 1. октобра 2012. године.
Број 539/2012-Д-I/11
У Београду, 26. септембра 2012. године 
Савет Агенције за енергетику Републике Србије
Председник Савета,
Љубо Маћић, с.р.
MЕТОДОЛОГИЈА ЗА ОДРЕЂИВАЊЕ ЦЕНЕ ПРИСТУПА СИСТЕМУ ЗА ТРАНСПОРТ ПРИРОДНОГ ГАСА 
	
I. ПРЕДМЕТ МЕТОДОЛОГИЈЕ


Овом методологијом се одређује метод регулације цене приступа 
	систему за транспорт природног гаса, који je заснован на оправданим 
	трошковима пословања и одговарајућем приносу на средства уложена у ефикасно 
	обављање енергетске делатности, елементи за које се утврђују тарифе (у даљем 
	тексту: тарифни елементи) и начин израчунавања регулисаних цена, односно 
	тарифа, начин обрачуна услуге транспорта природног гаса, дужина регулаторног 
	периода као временског периода за који се израчунава цена приступа систему 
	за транспорт природног гаса, начин утврђивања оправданости трошкова, као и 
	начин, поступак и рокови за достављање документације и врста документације 
	коју оператор транспортног система доставља Агенцији за енергетику Републике 
	Србије (у даљем тексту: Агенција).*
*Службени гласник РС, број 62/2016
 
II. МЕТОДОЛОШКИ ПРИСТУП 
Методологија се 
	
заснива на методи* регулације „трошкови плус”, којом се оператору транспортног система одређује максимална висина прихода за регулаторни период, односно цена приступа систему за транспорт природног гаса којом се обезбеђује:
1) покривање оправданих трошкова пословања, 
	
и одговарајућег приноса на ефикасно уложена средства у обављање* делатности транспорта и управљања транспортним системом за природни гас којима се обезбеђује краткорочна и дугорочна сигурност снабдевања, односно одрживи развој система;


2) безбедност рада система;*
3)* подстицање економске и енергетске ефикасности;
4)* недискриминација, односно једнаки положај за снабдеваче и друге кориснике система и
5)* спречавање међусобног субвенционисања између појединих делатности које обавља оператор транспортног система и између појединих корисника система.
*Службени гласник РС, број 62/2016
 
III. ПОЈМОВИ И ДЕФИНИЦИЈЕ 
Појмови употребљени у овоj методологији имају следеће значење:
1) Гасна година – 
	
временски период од годину дана утврђен у правилима којима се 
	уређује рад оператора транспортног система*;
2) Гасни дан – 
	
временски период од 24 сата утврђен у правилима којима се уређује 
	рад оператора транспортног система*;
3) Гасни месец – временски период који одговара календарском месецу чији је почетак први гасни дан у том месецу;
4) Излазна тачка из транспортног система – место на излазу из транспортног система за природни гас у којем оператор транспортног система испоручује природни гас из транспортног система за природни гас у дистрибутивни систем, други транспортни систем, складиште природног гаса, крајњем купцу прикљученом на транспортни систем или произвођачу природног гаса;
5) Инфо-правила – скуп енергетских и економских података систематизованих у табелама који се достављају Агенцији у циљу њеног редовног извештавања и приликом подношења одлуке о цени приступа систему за транспорт природног гаса на сагласност;
6) Капацитет – максимална дневна количина природног гаса у m3/дан коју корисник система има право да преда у систем или преузме из система у складу са одредбама уговора о транспорту; 
	
7) m3 – количина природног гаса која при притиску од 101325 Pa (1,01325 bar), температури од 288,15 К (15 °C) и доњој топлотној вредности од 33.338,35 kЈ заузима запремину од једног кубног метра; 
	
8) Максимално одобрени приход – максималан износ прихода оператора транспортног система у регулаторном периоду којим се надокнађују сви оправдани трошкови који настају обављањем делатности транспорта и управљања транспортним системом за природни гас и одговарајући 
	
принос на ефикасно уложена средства*;
9) Повратни капацитет – прекидни кaпацитет који се уговара за транспорт природног гаса у супротном смеру у односу на физички ток природног гаса на улазу у транспортни систем из другог транспортног система или из складишта, односно на излазу из транспортног система у други транспортни систем или у складиште; 
	
10) Регулаторни период – временски период у трајању од једне календарске године – у даљем тексту у формулама и објашњењима формула означен са т;
11) Тарифни елементи – обрачунске величине на које се распоређује максимално одобрени приход оператора транспортног система који је одређен за регулаторни период у складу са овом методологијом;
12) Уговорени капацитет – капацитет који је оператор транспортног система, у прописаном поступку расподеле, доделио кориснику система уговором о транспорту, а који се сматра највећим дневним капацитетом израженим у m3/дан и
13) Улазна тачка у транспортни систем – место на улазу у транспортни систем за природни гас у којем оператор транспортног система преузима природни гас у транспортни систем из другог транспортног система за природни гас, од произвођача природног гаса или из складишта гаса.


Остали појмови употребљени у овој методологији имају исто значење 
	као у закону којим се уређује област енергетике.*
При израчунавању према формулама у овој методологији, све вредности које се изражавају у процентима се деле са 100.
*Службени гласник РС, број 62/2016
 
IV. ОДРЕЂИВАЊЕ МАКСИМАЛНО ОДОБРЕНОГ ПРИХОДА 
Максимално одобрени приход оператора транспортног система се обрачунава на основу оправданих трошкова пословања и одговарајућег 
	
приноса на ефикасно уложена средства у обављање* делатности транспорта и управљања транспортним системом за природни гас. 
	
Оправданост трошкова се оцењује према природи конкретног трошка сагледавањем његове сврсисходности, провером количина и цене којом је изазван конкретан трошак, упоредном анализом трошкова оператора транспортног система заснованом на подацима о трошковима у претходном периоду и трошковима других оператора транспортног система у земљи и окружењу (benchmarking).
*Службени гласник РС, број 62/2016
 
IV. 1. Заједнички оперативни трошкови, средства, трошкови амортизације и остали приходи 
	
Заједничким оперативним трошковима се сматрају оперативни трошкови настали ради омогућавања функционисања оператора транспортног система који поред делатности транспорта и управљања транспортним системом за природни гас обавља другу енергетску делатност чија је цена регулисана или који поред тих енергетских делатности обавља и друге енергетске, односно друге делатности које се не сматрају енергетских делатностима, а који се не могу директно алоцирати на поједине делатности. 
	
Заједничким средствима се сматрају средства (нематеријална улагања осим goodwill-а, некретнине, постројења и опрема) која су неопходна за функционисање оператора транспортног система који, поред делатности транспорта и управљања транспортним системом за природни гас, обавља другу енергетску делатност чија је цена регулисана или који поред тих енергетских делатности обавља и друге енергетске, односно друге делатности које се не сматрају енергетских делатностима, а која се не могу директно алоцирати на поједине делатности.
Заједничким трошковима амортизације се сматрају трошкови амортизације заједничких средстава настали ради омогућавања функционисања оператора транспортног система који, поред делатности транспорта и управљања транспортним системом за природни гас, обавља другу енергетску делатност чија је цена регулисана или који поред тих енергетских делатности обавља и друге енергетске, односно друге делатности које се не сматрају енергетских делатностима, а који се не могу директно алоцирати на поједине делатности.
Заједничким осталим приходима се сматрају остали приходи остварени ангажовањем заједничких ресурса оператора транспортног система који се не могу директно алоцирати на поједине делатности. 
	
Заједнички оперативни трошкови, средства, трошкови амортизације и остали приходи се распоређују на делатност транспорта и управљања транспортним системом за природни гас за коју се утврђује максимално одобрени приход и на друге енергетске, односно друге делатности које се не сматрају енергетским делатностима, на основу транспарентних правила (кључева) утврђених у складу са општим актом о рачуноводству и рачуноводственим политикама енергетског субјекта и објективним критеријумима.
IV. 2. Обрачун максимално одобреног прихода
Обрачун максимално одобреног прихода оператора транспортног система природног гаса по основу обављања делатности транспорта и управљања транспортним системом за природни гас врши се применом следеће формуле:
МОПт = ОТт + Ат + ППЦКт * РСт – ОПт + ТГт + КЕт + ПРт
где су:
МОПт – максимално одобрени приход по основу обављања делатности транспорта и управљања транспортним системом за природни гас у периоду т (у динарима);
ОТт – оперативни трошкови у периоду т (у динарима);
Ат – трошкови амортизације у периоду т (у динарима);
ППЦКт – стопа приноса на регулисана средства у периоду т (у %);
РСт – регулисана средства у периоду т (у динарима);
ОПт – остали приходи у периоду т (у динарима);
ТГт – трошкови за надокнаду губитака у систему за транспорт природног гаса у периоду т (у динарима);
КЕт – корекциони елемент у периоду т (у динарима) и
ПРт – припадајући део кумулиране разлике максимално одобреног прихода и усклађеног максимално одобреног прихода за период т (у динарима).

Када је степен искоришћености капацитета транспортног система мањи 
	од 35%, обрачунава се усклађени максимално одобрени приход према формули:*

УМОПт = 
	(МОПт - 
	ТГт - 
	Нт) 
	* (2,28 * СИТСт + 
	0,20) + ТГт + 
	Нт*

где су:*

УМОПт – 
	усклађени максимално одобрени приход по основу обављања делатности 
	транспорта и управљања транспортним системом за природни гас у периоду т 
	(динара);*

	Нт – 
	оправдани износ накнаде власнику транспортног система када је оператор 
	транспортног система организован као независни оператор система, у периоду т 
	(у динарима);*

СИТСт – 
	степен искоришћености капацитета транспортног система у периоду т, који се 
	израчунава на основу формуле:*

СИТСт = 
	ИКТт /ПКТт*

где су:*

ИКТт – 
	искоришћени капацитет транспортног система утврђен на дан 1. јануара 
	регулаторног периода т (у m3/h) 
	и*

ПКТт – 
	пројектовани капацитет транспортног система на улазним тачкама у транспортни 
	систем (у m3/h).*
Искоришћени капацитет транспортног система у периоду т се израчунава према формули: 
	
ИКТт= ЗУКт / 24, (у m3/h)
где је:

ЗУКт 
	– збир уговорених непрекидних годишњих капацитета на улазним тачкама у 
	транспортни систем у периоду т (у m3/дан).
	
*Службени гласник РС, број 62/2016

	 

 



	IV. 2.1. Оперативни трошкови*
*Службени гласник РС, број 62/2016

	 

Оперативни трошкови представљају оправдане трошкове настале по 
	основу обављања делатности транспорта и управљања транспортним системом за 
	природни гас и чине их:*

1) набавна вредност природног гаса за балансирање;*

2) трошкови материјала;*

3) трошкови зарада, накнада зарада и остали лични расходи;*

4) трошкови производних услуга;*

5) нематеријални трошкови и*

6) део резервисања за накнаде и друге бенефиције запослених, а који 
	се исплаћују у регулаторном периоду.*

У овим оперативним трошковима садржани су и:*

– оперативни трошкови средстава прибављених без накнаде;*

– регулаторна накнада која чини део цене за приступ систему за 
	транспорт природног гаса;*

– трошкови набавке природног гаса за погон компресора и*

– накнада власнику транспортног система када је оператор 
	транспортног система организован као независни оператор система.*

Регулаторна накнада се утврђује на основу формуле:*

РНт = 
	0,9% * (УОТт+ 
	Ат + 
	ППЦКт * 
	РСт)*

где је:*

РНт – 
	регулаторна накнада у периоду т (у динарима);*

УОТт – 
	оперативни трошкови утврђени пре укључивања набавне вредности природног гаса 
	за балансирање и трошка регулаторне накнаде у периоду т (у динарима);*

Ат – 
	трошкови амортизације у периоду т (у динарима);*

ППЦКт – 
	стопа приноса на регулисана средства у периоду т (у %) и*

РСт – 
	регулисана средства у периоду т (у динарима).*

Трошак набавке природног гаса за погон компресора се утврђује на 
	основу формуле:*

ТГКт = 
	ГКт * ЦКт*

где су:*

ТГКт – 
	трошкови набавке природног гаса за погон компресора у периоду т (у 
	динарима);*

ГКт – 
	количина природног гаса неопходна за погон компресора у периоду т (у m3) 
	и*

ЦKт – 
	оправдана пондерисана просечна набавна цена природног гаса за погон 
	компресора укључујући и све оправдане зависне трошкове набавке природног 
	гаса у периоду т (у динарима/m3).*

Накнада власнику транспортног система, када је оператор транспортног 
	система организован као независни оператор система, се сматра оправданим 
	оперативним трошком и утврђује се применом следеће формуле:*

Нт = 
	(ВАт + 
	ППЦКт * 
	ВПНВСт) 
	* (2,28 * СИТСт + 
	0,20)*

где су:*

Нт – 
	оправдани износ накнаде власнику транспортног система у периоду т (у 
	динарима);*

ВАт – 
	трошкови амортизације транспортног система који није у власништву независног 
	оператора система у периоду т (у динарима);*

ППЦКт – 
	стопа приноса на регулисана средства оператора транспортног система у 
	периоду т (у %);*

ВПНВСт – 
	нето вредност транспортног система који није у власништву независног 
	оператора система на почетку периода т (у динарима);*

СИТСт – 
	степен искоришћености капацитета транспортног система у периоду т (у %).*

Трошкови амортизације и нето вредност транспортног система који није 
	у власништву независног оператора система утврђују се у складу са одлуком 
	којим се уређује начин, поступак и рокови вођења књиговодствених евиденција, 
	спровођења раздвајања рачуна по делатностима и доставе података и 
	документације за потребе регулације.*
*Службени гласник РС, број 62/2016
 
IV. 2.2. Трошкови амортизације 
Трошкови амортизације представљају оправдане трошкове амортизације средстава која су у функцији обављања делатности транспорта и управљања транспортним системом за природни гас, при чему се у трошкове амортизације укључују и трошкови амортизације средстава прибављених без накнаде.
Трошкови амортизације обухватају трошкове амортизације постојећих средстава на почетку регулаторног периода и трошкове амортизације средстава која ће бити активирана у регулаторном периоду. 
	
Трошкови амортизације постојећих и средстава која ће бити активирана у регулаторном периоду обрачунавају се пропорционалном методом у процењеном корисном веку трајања средстава.
Трошкови амортизације средстава која ће бити активирана у регулаторном периоду обрачунавају се на основицу коју чини 50% вредности активираних нематеријалних улагања, некретнина, постројења и опреме у припреми и аванса датих за набавку истих. 
	
Трошкови амортизације се рачунају према следећој формули:
Ат = АПСт + ААСт
где су:
Ат – трошкови амортизације у периоду т (у динарима);
АПСт – трошкови амортизације постојећих средстава у периоду т (у динарима) и
ААСт – трошкови амортизације средстава која ће бити активирана у периоду т (у динарима). 
	
IV. 2.3. Регулисана средства 
Регулисана средства представљају нето вредност нематеријалних улагања (осим goodwill-а), некретнина, постројења и опреме која су ангажована на обављању делатности транспорта и управљања транспортним системом за природни гас, изузимајући:
– нето вредност средстава прибављених без накнаде, као што су донације, учешће трећих лица у изградњи система за транспорт природног гаса, средства прикупљена по основу изградње прикључака и слично и
– нето вредност нематеријалних улагања, некретнина, постројења и опреме у припреми и аванса датих за њихову набавку, која се не активирају у регулаторном периоду или која нису оправдана и/или ефикасна.
Оправданост и ефикасност инвестиција ради потребе развоја система за транспорт природног гаса, у циљу задовољавања пораста потражње за природним гасом, отклањања загушења у мрежи као и повећања сигурности и квалитета испоруке, се утврђује на основу:
– техничко – технолошких, економских и других параметара и показатеља оправданости и ефикасности улагања и
– усклађености улагања са годишњим програмом, односно планом пословања и планом развоја система за транспорт природног гаса енергетског субјекта. 
	
Регулисана средства су основица за обрачун приноса на ангажована средства који оператор транспортног система може да оствари у регулаторном периоду. 
	
Вредност регулисаних средстава обрачунава се као аритметичка средина вредности регулисаних средстава на почетку регулаторног периода и вредности регулисаних средстава на крају регулаторног периода према следећој формули:
РСт = (ПРСт + КРСт)/2
где су:
РСт – регулисана средства у периоду т (у динарима);
ПРСт – вредност регулисаних средстава на почетку периода т (у динарима) и
КРСт – вредност регулисаних средстава на крају периода т (у динарима).
Вредност регулисаних средстава на почетку регулаторног периода обрачунава се према следећој формули:
ПРСт = ПНВСт – ПСБНт 
	– ПНСУПт
где су:
ПНВСт – нето вредност нематеријалних улагања (осим goodwill-а), некретнина постројења и опреме на почетку регулаторног периода (у динарима);
ПСБНт – нето вредност средстава прибављених без накнаде на почетку регулаторног периода (у динарима) и
ПНСУПт – нето вредност нематеријалних улагања (осим goodwill-а), некретнина, постројења и опреме у припреми и аванса датих за набавку истих на почетку регулаторног периода, а која неће бити активирана у регулаторном периоду или која нису оправдана и/или ефикасна (у динарима). 
	
Вредност регулисаних средстава на крају регулаторног периода обрачунава се према следећој формули:
КРСт = ПРСт – АРСт + ΔСУПт – НОПСт – ΔСБНт – ΔНСУПт
где су:
АРСт – трошкови амортизације регулисаних средстава који не укључују трошкове амортизације средстава прибављених без накнаде у периоду т који се обрачунавају на начин дефинисан овом методологијом (у динарима);
ΔСУПт – промена вредности нематеријалних улагања (осим goodwill-а), некретнина, постројења и опреме у припреми и аванса датих за набавку истих у периоду т, увећана за нето вредност нематеријалних улагања ( осим goodwill-а), некретнина, постројења и опреме у припреми и аванса датих за набавку истих на почетку регулаторног периода, а која ће бити активирана у периоду т (у динарима);
НОПСт – нето вредност средстава која су отуђена и/или трајно повучена из употребе у периоду т (у динарима);
ΔСБНт – промена вредности средстава прибављених без накнаде у периоду т (у динарима) и
ΔНСУПт –промена вредности нематеријалних улагања ( осим goodwill-а), некретнина, постројења и опреме у припреми и аванса датих за набавку истих која неће бити активирана у периоду т или која нису оправдана и/или ефикасна (у динарима).
IV. 2.4. Стопа приноса на регулисана средства 
Стопа приноса на регулисана средства утврђује се као пондерисана просечна цена капитала оператора транспортног система. 
	
Пондерисана просечна цена капитала је пондерисани просек стопе приноса на сопствени капитал и пондерисане просечне стопе приноса на позајмљени капитал, према пондерима од 0,4 за сопствени капитал и 0,6 за позајмљени капитал и обрачунава се пре опорезивања према следећој формули:
ППЦКт = (0,4 * ЦСКт) / (1 – СПт) + 0,6 * ЦПКт
где су:
ППЦКт – стопа приноса на регулисана средства у периоду т (у %);
ЦСКт –цена сопственог капитала после опорезивања у периоду т (у %);
СПт – стопа пореза на добит према важећим законским прописима у периоду т (у %) и
ЦПКт – пондерисана просечна цена позајмљеног капитала у периоду т (у %).
Цена сопственог капитала после опорезивања треба да одражава специфични ризик оператора транспортног система, ризик земље и преовлађујуће услове прибављања капитала на финансијском тржишту у регулаторном периоду. 
	
Позајмљени капитал у смислу овог пододељка представља збир дугорочних обавеза и краткорочних финансијских обавеза којима се финансирају регулисана средства.
Цена позајмљеног капитала се рачуна као пондерисана просечна каматна стопа на укупно позајмљена средства, при чему се као пондери узимају учешћа позајмљених средстава у укупно позајмљеним средствима. Цена позајмљеног капитала се признаје до нивоа цене обазриво и рационално позајмљених средстава.
IV. 2.5. Остали приходи 
Остали приходи су приходи остварени ангажовањем ресурса намењених обављању делатности транспорта и управљања транспортним системом за природни гас, као што су: приходи по основу уговорених месечних и дневних непрекидних и прекидних капацитета, приходи по основу балансирања, приходи од активирања учинака и робе, 
	
добици од продаје регулисаних средстава*, приходи по основу прекорачења уговореног капацитета, приходи по основу издавања одобрења са условима за извођење радова у заштитном појасу цевовода, приходи по основу накнађених штета, приходи по основу обуставе испоруке природног гаса, приходи по основу уговореног повратног капацитета и други приходи.
*Службени гласник РС, број 62/2016
 
IV. 2.6. Трошкови за надокнаду губитака
Висина трошкова за надокнаду губитака природног гаса у систему за транспорт природног гаса се утврђује на основу следеће формуле:
ТГт = Гт *
ЦГт
где су:
ТГт – трошкови за надокнаду губитака у периоду т (у динарима);
Гт – количина природног гаса потребна за надокнаду губитака у систему за транспорт природног гаса у периоду т (у m3) и
ЦГт – оправдана пондерисана просечна набавна цена природног гаса укључујући и све оправдане зависне трошкове набавке природног гаса за надокнаду губитака, у периоду т (у динарима/m3).
Количина природног гаса потребног за надокнаду губитака у систему за транспорт природног гаса у периоду т се израчунава према следећој формули:
Гт = КИт * СГт / (1-
СГт)
где су:
КИт – количина природног гаса која се испоручује из система за транспорт природног гаса у периоду т (у m3) и
СГт – оправдана стопа губитака природног гаса у систему за транспорт природног гаса у периоду т (у %). 
	
Оправдана стопа губитака природног гаса у систему за транспорт природног гаса у регулаторном периоду, одређује се на основу: остварених стопа губитака природног гаса у последње три године, анализе стања система и упоредне анализе остварених стопа губитака других оператора транспортног система у земљи и окружењу (benchmarking). 
	
IV. 2.7. Корекциони елемент 
Корекциони елемент је вредносни израз (новчани износ) којим се умањује или увећава максимално одобрени приход за регулаторном период (т) за износ одступања оствареног прихода по основу реализованих тарифних елемената и регулисаних цена на које је дата сагласност за т-2 регулаторни период од оправданог прихода за т-2 регулаторни период обрачунатог на начин утврђен овом методологијом а на основу остварених енергетских величина и вредности оправданих трошкова и осталих прихода остварених у т-2 регулаторном периоду, односно у претходним регулаторним периодима за које корекција није извршена. 
	
Корекциони елемент се обрачунава према следећој формули:
КЕт = (ОППРт-2 
	– ОПРт-2) * (1 + И т-2)
где су:
КЕт – корекциони елемент у периоду т (у динарима);
ОППРт-2 – оправдани приход по основу обављања делатности транспорта и управљања транспортним системом за природни гас у периоду т-2, обрачунат у складу са овом методологијом на основу остварених енергетских величина и вредности оправданих трошкова и осталих прихода (у динарима);
ОПРт-2 – остварени приход по основу реализованих тарифних елемената и регулисаних цена на које је дата сагласност за период т-2 (у динарима) и
Ит-2 – индекс потрошачких цена у Републици Србији у периоду т-2, према објављеном податку органа надлежног за послове статистике (у %).
У случају из ст. 1. и 2. овог пододељка, корекциони елемент се не примењује приликом обрачуна максимално одобреног прихода за прва два регулаторна периода.
Ако оператор транспортног система приликом подношења одлуке о цени приступа систему за транспорт природног гаса на сагласност Агенцији, располаже подацима о оствареним енергетским величинама и финансијским извештајима за т-1 регулаторни период, корекциони елемент се израчунава на основу података из т-1 регулаторног периода, односно претходних регулаторних периода за које корекција није извршена. У овом случају корекциони елемент се не примењује приликом обрачуна максимално одобреног прихода за први регулаторни период.
У случају да се регулисане цене нису примењивале од почетка регулаторног периода, корекциони елемент се обрачунава само за део регулаторног периода у коме су се регулисане цене примењивале, под условом да оператор транспортног система располаже финансијским извештајима за део регулаторног периода у коме су се регулисане цене примењивале. Када оператор транспортног система не располаже финансијским извештајима за део регулаторног периода у коме су се регулисане цене примењивале, остварени приход се обрачунава, за део регулаторног периода у коме се нису примењивале регулисане цене, применом регулисаних цена.
Први регулаторни период у смислу овог пододељка је календарска година у којој су примењене регулисане цене тог енергетског субјекта за приступ систему, образоване у складу са законом којим се уређује област енергетике. 
	
IV. 2.8. Припадајући део кумулиране разлике максимално одобреног прихода и усклађеног максимално одобреног 
	прихода
За сваки регулаторни период утврђује се разлика између максимално одобреног прихода и усклађеног максимално одобреног прихода, све док се први пут не оствари степен искоришћености система за транспорт природног гаса од 35%.
У регулаторном периоду у коме оператор транспортног система оствари степен искоришћености система за транспорт природног гаса од 35%, утврђује се кумулирана разлика максимално одобреног прихода и усклађеног максимално одобреног прихода за највише пет претходних регулаторних периода, усклађених за индекс потрошачких цена у Републици Србији применом следеће формуле:
КРт = Рт-1 * (1 + И т-1) + 
	

+ Рт-2 * (1 + И т-2) * (1 + И т-1) + 
		
+ Рт-3 * (1 + И т-3) * (1 + И т-2) * (1 + И т-1) + 
		
+ Рт-4 * (1 + И т-4) * (1 + И т-3) * (1 + И т-2) * (1 + И т-1) + 
		
+ Рт-5 * (1 + И т-5) * (1 + И т-4) * (1 + И т-3) * (1 + И т-2) * (1 + И т-1)

где су:
КРт – кумулирана разлика максимално одобреног прихода и усклађеног максимално одобреног прихода за период т (у динарима);
Рт – разлика максимално одобреног прихода и усклађеног максимално одобреног прихода у периоду т (у динарима) и
Ит – индекс потрошачких цена у Републици Србији у периоду т, према објављеном податку органа надлежног за послове статистике (у %).
Припадајући део кумулиране разлике максимално одобреног прихода и усклађеног максимално одобреног прихода утврђује се применом следеће формуле:
ПРт =0,2 * (ОТт + Ат + ППЦКт * РСт 
	– ОПт + ТГт + КЕт), 
	
Ако је ПРт израчунат по претходној формули већи од КРт (ПРт > КРт) онда је
ПРт = КРт

где је:
ПРт – припадајући део кумулиране разлике максимално одобреног прихода и усклађеног максимално одобреног прихода за период т (у динарима).
У наредном регулаторном периоду кумулирана разлика максимално одобреног прихода и усклађеног максимално одобреног прихода обрачунава се према формули:
КРт+1 = (КРт – ПРт) * (1 + И т).
V. ТАРИФНИ ЕЛЕМЕНТИ 
Тарифни елементи су обрачунске величине на које се распоређује максимално одобрени приход оператора транспортног система који је одређен за регулаторни период.
Утврђују се тарифни елементи за капацитет и тарифни елементи за енергент.
Тарифни елементи за капацитет се утврђују за улазне тачке у транспортни систем и за излазне тачке из транспортног система.
Тарифни елементи за капацитет се утврђују на основу уговорених годишњих непрекидних и годишњих прекидних капацитета у регулаторном периоду.
Тарифни елементи за капацитет се изражавају у m3/дан.
Тарифни елементи за енергент се утврђују за излазне тачке из транспортног система.
Тарифни елементи за енергент се утврђују на основу планираних количина природног гаса за транспорт транспортним системом у регулаторном периоду.
Тарифни елементи за енергент се изражавају у m3. 
	
V.1. Тарифни елементи за капацитет за улазне тачке у транспортни систем 
	
Тарифни елементи за капацитет за улазне тачке у транспортни систем су:
1) „улазни капацитет из транспортног система”;
2) „улазни капацитет производња” и
3) „улазни капацитет складиште”.
Тарифни елеменат „улазни капацитет из транспортног система” одређује се за сваку улазну тачку у транспортни систем у којој оператор транспортног систем преузима природни гас из другог транспортног система и утврђује се као збир уговорених годишњих непрекидних и годишњих прекидних капацитета у регулаторном периоду за одговарајућу улазну тачку транспортног система.
Тарифни елеменат „улазни капацитет производња” одређује се као један тарифни елеменат за све улазне тачке у транспортни систем у којима оператор транспортног система преузима природни гас од произвођача природног гаса и утврђује се као збир уговорених годишњих непрекидних и годишњих прекидних капацитета у регулаторном периоду у тим тачкама транспортног система. 
	
Тарифни елеменат „улазни капацитет складиште” одређује се као један тарифни елеменат за све улазне тачке у транспортни систем у којима оператор транспортног система преузима природни гас из складишта природног гаса и утврђује се као збир уговорених годишњих непрекидних и годишњих прекидних капацитета у регулаторном периоду у тим тачкама транспортног система.
V.2. Тарифни елементи за капацитет за излазне тачке из транспортног система
Тарифни елементи за капацитет за излазне тачке из транспортног система су:
1) „излазни капацитет домаћа потрошња” и 
2) „излазни капацитет интерконектор”.
Тарифни елеменат „излазни капацитет домаћа потрошња” одређује се као један тарифни елеменат за све излазне тачке из транспортног система у којима оператор транспортног система испоручује природни гас крајњим купцима, дистрибуцијама, произвођачима природног гаса, складишту гаса или другом транспортном систему на територији Републике Србије и утврђује се као збир уговорених годишњих непрекидних и годишњих прекидних капацитета у регулаторном периоду у тим тачкама транспортног система.
Тарифни елеменат „излазни капацитет интерконектор” одређује се за сваку излазну тачку из транспортног система у којој оператор транспортног система испоручује природни гас у транспортни систем суседне државе и утврђује се као збир уговорених годишњих непрекидних и годишњих прекидних капацитета у регулаторном периоду за одговарајућу излазну тачку транспортног система.
V.3. Тарифни елементи за енергент 
Тарифни елементи за енергент су:
1) „енергент домаћа потрошња” и
2) „енергент интерконектор”.
Тарифни елемент „енергент домаћа потрошња” одређује се као један тарифни елемент за све излазне тачке из транспортног система у којима оператор транспортног система испоручује природни гас крајњим купцима, дистрибуцијама, произвођачима природног гаса, складишту гаса или другом транспортном систему на територији Републике Србије и утврђује се као збир планираних количина природног гаса за транспорт у тим тачкама у регулаторном периоду.
Тарифни елемент „енергент интерконектор” одређује се за сваку излазну тачку из транспортног система у којој оператор транспортног система испоручује природни гас у транспортни систем суседне државе и утврђује се као збир планираних количина природног гаса за транспорт у транспортни систем суседне државе за одговарајућу излазну тачку у регулаторном периоду.
VI. РАСПОДЕЛА МАКСИМАЛНО ОДОБРЕНОГ ПРИХОДА НА ТАРИФНЕ ЕЛЕМЕНТЕ 
	
Максимално одобрени приход, односно усклађени максимално одобрени приход, распоређује се на тарифне елементе за капацитет и тарифне елементе за енергент према формулама:
МОПка = 0,7 * МОПт, односно МОПка 
	= 0,7 * УМОПт
МОПен = 0,3 * МОПт, односно МОПен 
	= 0,3 * УМОПт
где су:
МОПт – максимално одобрени приход у периоду т (у динарима);
УМОПт – усклађени максимално одобрени приход у периоду т (у динарима);
МОПка – део максимално одобреног прихода распоређен на тарифне елементе за капацитет (у динарима) и
МОПен – део максимално одобреног прихода распоређен на тарифне елементе за енергент (у динарима).
VI.1. Расподела дела максимално одобреног прихода распоређеног на тарифне елементе за капацитет 
	на улазне тачке у транспортни систем и на излазне тачке из транспортног система
Део максимално одобреног прихода распоређеног на тарифне елементе за капацитет расподељује се на улазне тачке у транспортни систем и на излазне тачке из транспортног система према следећим формулама:
МОПкау = 0,57 * МОПка

МОПкаи = 0,43 * МОПка
где су:
МОПкау – део максимално одобреног прихода распоређен на тарифне елементе за капацитет за улазне тачке у транспортни систем ( у динарима) и
МОПкаи – део максимално одобреног прихода распоређен на тарифне елементе за капацитет за излазне тачке из транспортног система (у динарима).
VI.1.1. Расподела дела максимално одобреног прихода распоређеног на улазне тачке 
	
Део максимално одобреног прихода распоређеног на улазне тачке у транспортни систем, за транспортни систем са више улазних тачака се расподељује према следећим формулама: 
	
МОПкаутс = 0,44 * МОПка

МОПкаупг = 0,04 * МОПка

МОПкауск = 0,09 * МОПка

где су:
МОПкаутс – део максимално одобреног прихода распоређен на тарифни елемент „улазни капацитет из транспортног система” (у динарима);
МОПкаупг – део максимално одобреног прихода распоређен на тарифни елемент „улазни капацитет производња” (у динарима) и
МОПкауск – део максимално одобреног прихода распоређен на тарифни елемент „улазни капацитет складиште” (у динарима).
За транспортни систем са једном улазном тачком у транспортни систем, целокупни део максимално одобреног прихода расподељеног на тарифне елементе за капацитет – МОПкау, расподељује се на тај улаз.
VI.1.2. Расподела дела максимално одобреног прихода распоређеног на излазне тачке 
	
Део максимално одобреног прихода расподељеног на излазне тачке из транспортног система, за транспортни систем са више излазних тачака расподељује се према следећим формулама: 
	
МОПкаидп = 0,32 * МОПка

МОПкаиин = 0,11 * МОПка

где су:
МОПкаидп – део максимално одобреног прихода распоређен на тарифне елементе „излазни капацитет домаћа потрошња” (у динарима) и
МОПкаиин – део максимално одобреног прихода распоређен на тарифне елементе „излазни капацитет интерконектор” (у динарима).
За транспортни систем са једном излазном тачком из транспортног система целокупни део максимално одобреног прихода расподељеног на тарифне елементе за капацитет – МОПкаи, расподељује се на тај излаз.
VII. ТАРИФЕ 
Тарифе се утврђују за сваки од тарифних елемената за капацитет из одељка V.1. и V.2. ове методологије и за сваки од тарифних елемената за енергент из одељка V.3. ове методологије. 
	
У зависности од врсте уговореног капацитета (непрекидни капацитет или прекидни капацитет), тарифе се утврђују као тарифе за непрекидни капацитет и тарифе за прекидни капацитет.
У зависности од временског периода за који се капацитет уговара (гасна година, месец, дан), тарифе се утврђују као годишње тарифе, месечне тарифе и дневне тарифе.
Тарифе по тарифним елементима за капацитет се изражавају у динарима/m3/дан.
Тарифе по тарифним елементима за енергент се изражавају у динарима/m3.
VII. 1. Годишње, месечне и дневне тарифе за непрекидни капацитет
VII.1.1. Годишње тарифе за непрекидни капацитет 
Годишње тарифе за непрекидни капацитет се израчунавају као количник максимално одобреног прихода распоређеног на одговарајући тарифни елемент за капацитет у складу са пододељком VI.1.1. и VI.1.2. ове методологије и одговарајућег тарифног елемента утврђеног у складу са одељком V.1. и V.2. ове методологије, према формулама:
ТКутс = МОПкаутс / (КГНутс+ 
	КГПутс
)
ТКупг = МОПкаупг / (КГНупг+ 
	КГПупг
)
ТКуск = МОПкауск / (КГНуск+ 
	КГПуск
)
ТКидп = МОПкаидп / (КГНидп+ 
	КГПидп
)
ТКиин = МОПкаиин / (КГНиин+ 
	КГПиин
)
где су: 
ТКутс – годишња тарифа за непрекидни капацитет по тарифном елементу „улазни капацитет из транспортног система” (у динарима/m3/дан);
ТКупг – годишња тарифа за непрекидни капацитет по тарифном елементу „улазни капацитет производња” (у динарима/m3/дан); 
	
ТКуск – годишња тарифа за непрекидни капацитет по тарифном елементу „улазни капацитет складиште” (у динарима/m3/дан);
ТКидп – годишња тарифа за непрекидни капацитет по тарифном елементу „излазни капацитет домаћа потрошња”(у динарима/m3/дан);
ТКиин – годишња тарифа за непрекидни капацитет по тарифном елементу „излазни капацитет интерконектор”(у динарима/m3/дан);
КГНутс + КГПутс
– тарифни елемент „улазни капацитет из транспортног система”, утврђен као збир уговорених годишњих непрекидних (КГНутс) и годишњих прекидних (КГПутс) капацитета, за сваку одговарајућу улазну тачку у транспортни систем (у m3/дан);
КГНупг + КГПупг 
	– тарифни елемент „улазни капацитет производња”, утврђен као збир уговорених годишњих непрекидних (КГНупг) и годишњих прекидних (КГПупг) капацитета, на одговарајућим улазним тачкама у транспортни систем (у m3/дан);
КГНуск + КГПуск
– тарифни елемент „улазни капацитет складиште”, утврђен као збир уговорених годишњих непрекидних (КГНуск) и годишњих прекидних (КГПуск) капацитета, на одговарајућим улазним тачкама у транспортни систем, (у m3/дан);
КГНидп + КГПидп
– тарифни елемент „излазни капацитет домаћа потрошња”, утврђен као збир уговорених годишњих непрекидних (КГНидп) и годишњих прекидних (КГПидп) капацитета, на одговарајућим излазним тачкама са транспортног система (у m3/дан) и
КГНиин + КГПиин
– тарифни елемент „излазни капацитет интерконектор”, утврђен као збир уговорених годишњих непрекидних (КГНиин) и годишњих прекидних (КГПиин) капацитета, за сваку одговарајућу излазну тачку са транспортног система (у m3/дан).
VII.1.2. Месечне тарифе за непрекидни капацитет 
Месечне тарифе за непрекидни капацитет се утврђују за сваки гасни месец (у даљем тексту: месец).
Месечне тарифе за непрекидни капацитет се израчунавају као производ одговарајуће годишње тарифе за непрекидни капацитет из пододељка VII.1.1. ове методологије и коефицијента Фм који по месецима износе: 
	




Месец


јануар


фебруар


март


април


мај


јун


јул


август


септембар


октобар


новембар


децембар




Месечни коефицијент
Фм


0,32


0,32


0,24


0,16


0,08


0,08


0,08


0,08


0,08


0,16


0,24


0,32




VII.1.3. Дневне тарифе за непрекидни капацитет 
Дневне тарифе за непрекидни капацитет се утврђују за период од једног гасног дана (у даљем тексту: дан) и једнаке су за све дане у току месеца. 
	
Дневне тарифе за непрекидни капацитет се израчунавају као производ одговарајуће годишње тарифе за непрекидни капацитет из пододељка VII.1.1. ове методологије и коефицијента Фд који по месецима износи:




Месец


јануар


фебруар


март


април


мај


јун


јул


август


септембар


октобар


новембар


децембар




Дневни коефицијент
ФД


0,020


0,020


0,015


0,010


0,005


0,005


0,005


0,005


0,005


0,010


0,015


0,020




VII. 2. Годишње, месечне и дневне тарифе за прекидни капацитет
VII.2.1. Годишња тарифа за прекидни капацитет 
Годишња тарифа за прекидни капацитет једнака је одговарајућој годишњој тарифи за непрекидни капацитет утврђеној у складу са пододељком VII.1.1. ове методологије.
VII.2.2. Месечна тарифа за прекидни капацитет
Месечна тарифа за прекидни капацитет једнака је одговарајућој месечној тарифи за непрекидни капацитет утврђеној у складу са пододељком VII.1.2. ове методологије.
VII.2.3. Дневна тарифа за прекидни капацитет 
Дневна тарифа за прекидни капацитет се израчунава према формули:
ТКдп = 0,5 * Фд * ТКг

где су: 
ТКдп – одговарајућа дневна тарифа за прекидни капацитет 
	(у динарима/m3/дан),
Фд – дневни коефицијент утврђен у пододељку VII.1.3. ове методологије,
ТКг – одговарајућа годишња тарифа за непрекидни капацитет из пододељка VII.1.1. ове методологије (ТКутс, ТКупг, ТКуск, ТКидп, ТКиин ) (у динарима/m3/дан).
VII. 3. Тарифе за повратни капацитет 
Годишње, месечне и дневне тарифе за повратни капацитет израчунавају се према формулама: 
	
ТПКГ = 0,2 * ТКг
ТПКМ = 0,2 * Фм * ТКг
ТПКД = 0,2 * Фд * ТКг
где су: 
ТПКГ– годишња тарифа за повратни капацитет за улазну тачку – други транспортни систем, за улазно/излазну тачку – складиште гаса и за излазну тачку – други транспортни систем (у динарима по m3/дан);
ТКг – одговарајућа годишња тарифа за непрекидни капацитет из пододељка VII.1.1. ове методологије (ТКутс, ТКуск, ТКидп или 
	ТКиин ) (у динарима/m3/дан);
ТПКМ– месечна тарифа за повратни капацитет за улазну тачку – други транспортни систем, за улазно/излазну тачку – складиште гаса и за излазну тачку – други транспортни систем (у динарима по m3/дан);
Фм – месечни коефицијент утврђен у пододељку VII.1.2. ове методологије;
ТПКД– дневна тарифа за повратни капацитет за улазну тачку – други транспортни систем, за улазно/излазну тачку – складиште гаса и за излазну тачку – други транспортни систем (у динарима по m3/дан) и
Фд – дневни коефицијент утврђен у пододељку VII.1.3. ове методологије.
VII. 4. Тарифе за енергент 
Тарифе по тарифним елементима за енергент се израчунавају на основу максимално одобреног прихода који је распоређен на тарифне елементе за енергент у складу са поглављем VI. ове методологије, планираних годишњих трошкова набавке природног гаса за погон компресора који омогућава испоруку уговорених количина природног гаса преко излазне тачке из транспортног система (интерконектор) у транспортни систем суседне државе и одговарајућих тарифних елемената за енергент утврђених у складу са одељком V.3. ове методологије.
VII.4.1. Тарифа „енергент домаћа потрошња” 
Тарифа по тарифном елементу „енергент домаћа потрошња” се израчунава према формули:
ТЕдп = (МОПен – ТГКгин ) / (КОЛГдп + КОЛГин)
где су: 
ТЕдп – тарифа „енергент домаћа потрошња” (у динарима/m3 
	);
МОПен – део максимално одобреног прихода распоређен на тарифне елементе енергент у складу са поглављем VI. уводни део (у динарима);
ТГКгин – трошкови набавке природног гаса за погон компресора који омогућава испоруку планираних количина природног гаса преко излазне тачке из транспортног система (интерконектор) у транспортни систем суседне државе у периоду т (у динарима);
КОЛГдп – тарифни елемент „енергент домаћа потрошња” утврђен у складу са одељком V.3. ове методологије (у m3) и
КОЛГин – тарифни елемент „енергент интерконектор” утврђен у складу са одељком V.3. ове методологије (у m3).
ТГКгин се израчунава према формули:
ТГКгин = ТГКт * КОЛГин / (КОЛГин + КОЛГдпин)
где су:
ТГКт – трошкови набавке природног гаса за погон компресора у периоду т (у динарима) и
КОЛГдпин – планирана количина природног гаса за транспорт преко излазних тачака за које се утврђује тарифни елеменат „енергент домаћа потрошња” које су повезане на интерконектор (у m3).
VII.4.2. Тарифа „енергент интерконектор”
Тарифа по тарифном елементу „енергент интерконектор” се израчунава према формули:
ТЕин = ТЕдп + (ТГКгин /КОЛГин)
где су: 
ТЕин – тарифа „енергент интерконектор” (у динарима/m3);
ТЕдп – тарифа „енергент домаћа потрошња” (у динарима/m3 );
ТГКгин – трошкови набавке природног гаса за погон компресора који омогућава испоруку планираних количина природног гаса преко излазне тачке из транспортног система (интерконектор) у транспортни систем суседне државе у периоду т (у динарима) и
КОЛГин – тарифни елемент „енергент интерконектор” утврђен у складу са одељком V.3. ове методологије (у m3 ).
VIII. НАЧИН ОБРАЧУНА УСЛУГЕ ТРАНСПОРТА ПРИРОДНОГ ГАСА
VIII.1. Општа правила 
Услуга транспорта природног гаса обрачунава се на основу тарифа за уговорени капацитет, тарифа за енергент, обрачунатих износа умањења уговорених прекидних капацитета, обрачунатих накнада за прекорачење уговореног капацитета и обрачунатих накнада за неуредно извршење уговореног непрекидног капацитета. 
	
За једног корисника система тарифе за капацитет се примењују на уговорени капацитет за сваку улазну тачку у транспортни систем, односно излазну тачку из транспортног система, с тим што се услуга транспорта природног гаса по тарифама за годишњи капацитет обрачунава тако што се износ утврђен применом годишње тарифе распоређује према броју обрачунских периода у календарској години.
За једног корисника система тарифе за повратни капацитет се примењују на уговорени повратни капацитет за улазну тачку из другог транспортног система, за улазно/излазну тачку из складишта гаса и за излазну тачку у други транспортни систем с тим што се услуга транспорта природног гаса по тарифама за годишњи повратни капацитет обрачунава тако што се износ утврђен применом годишње тарифе распоређује према броју обрачунских периода у календарској години.
За једног корисника система тарифе за енергент се примењују на испоручене количине природног гаса на излазним тачкама из транспортног система утврђене мерењем за сваку излазну тачку у обрачунском периоду.
За нове улазне тачке у транспортни систем, односно излазне тачке из транспортног система, услуга транспорта природног гаса се обрачунава у складу са ст. 1. и 2. овог одељка, почевши од месеца када је почела испорука природног гаса у тим тачкама.
Ако се у току обрачунског периода промене тарифе, услуга транспорта природног гаса се обрачунава применом нових и до тада важећих тарифа, сразмерно броју дана њиховог важења у обрачунском периоду за капацитет, а према стварно испорученим количинама за енергент.
Начин обрачуна услуге транспорта природног гаса уређују оператор транспортног система и корисник система, у складу са законом, прописима о условима испоруке и снабдевања природним гасом, правилима којима се уређује рад транспортног система и овом методологијом.
VIII. 2. Обрачун услуге транспорта природног гаса по тарифама за годишњи, месечни и дневни прекидни 
	капацитет
Услуга транспорта природног гаса по тарифама за годишњи прекидни и месечни прекидни капацитет обрачунава се применом одговарајуће тарифе за непрекидни капацитет уз умањење износа утврђеног према формулама у складу са овом методологијом, а који одговара захтеваном прекинутом капацитету.
При обрачуну услуге транспорта природног гаса по тарифама за прекидне капацитете, сматра се да је прекид услуге транспорта остварен током целог дана, без обзира на дужину трајања прекида капацитета у току тог дана.
Услуга транспорта природног гаса по тарифама за дневни прекидни капацитет се не обрачунава ако је дошло до делимичног или потпуног прекида капацитета у дану за који је уговорен транспорт.
VIII.2.1. Обрачун услуге транспорта природног гаса по тарифама за годишњи прекидни капацитет 
	
Месечни износ за услугу транспорта за уговорени годишњи прекидни капацитет по тарифним елементима за капацитет обрачунат применом одговарајуће годишње тарифе за непрекидни капацитет, се умањује за месечни износ умањења у месецу „м” утврђен према формули:
УГПм = Фд * ТКг * Σ КГПи

где су:
УГПм – месечни износ умањења у месецу „м” обрачунат за прекидни годишњи капацитет (у динарима);
Фд – дневни коефицијент за месец „м” у складу са пододељком VII.1.3. ове методологије;
ТКг – одговарајућа годишња тарифа за непрекидни капацитет из пододељка VII.1.1. ове методологије (ТКутс, ТКупг, ТКуск, ТКидп, ТКиин ) (у динарима/m3/дан);
и – број дана у месецу у којима је реализован прекид (од 0 до 31) и
Σ КГПи – збир прекинутих капацитета по данима у месецу у коме је остварен прекид, а који су уговорени као годишњи прекидни капацитет (у m3/дан).
Mесечни износ умањења у месецу „м” не може бити већи од износа који би се обрачунао да у том месецу није било прекида уговореног годишњег прекидног капацитета. 
	
VIII.2.2. Обрачун услуге транспорта природног гаса по тарифама за месечни прекидни капацитет 
	
Месечни износ за услугу транспорта природног гаса за уговорени месечни прекидни капацитет по тарифним елементима за капацитет обрачунат применом одговарајуће месечне тарифе за непрекидни капацитет, се умањује за месечни износ умањења у месецу „м” утврђен према формули:
УМПм = Фд * ТКг * Σ КМПи

где су:
УМПм – месечни износ умањења у месецу „м” обрачунат за прекидни месечни капацитет (у динарима);
Фд – дневни коефицијент за месец „м” у складу са пододељком VII.1.3. ове методологије;
ТКг – одговарајућа годишња тарифа за непрекидни капацитет из пододељка VII.1.1. ове методологије (ТКутс, ТКупг, ТКуск, ТКидп, ТКиин ) (у динарима/m3/дан);
и – број дана у месецу у којима је реализован прекид (од 0 до 31) и
Σ КМПи – збир прекинутих капацитета по данима током месеца, а који су уговорени као месечни прекидни капацитет, (у m3/дан).
Mесечни износ умањења у месецу не може бити већи од износа који би се обрачунао да у том месецу није било прекида уговореног месечног прекидног капацитета. 
	
VIII.2.3. Обрачун услуге транспорта природног гаса по тарифама за дневни прекидни капацитет
Месечни износ за услугу транспорта природног гаса за уговорени дневни прекидни капацитет по тарифним елементима за капацитет обрачунат применом одговарајуће дневне тарифе за 
	непрекидни* капацитет, се умањује за месечни износ умањења у месецу „м” утврђен према формули:
УДПм = 0.5 * Фд * ТКг * Σ КДПи
где су:
УДПм – месечни износ умањења у месецу „м” обрачунат за дневни прекидни капацитет (у динарима);
Фд – дневни коефицијент за месец „м” у складу са пододељком VII.1.3. ове методологије;
ТКг – одговарајућа годишња тарифа за непрекидни капацитет из пододељка VII.1.1. ове методологије (ТКутс, ТКупг, ТКуск, ТКидп, ТКиин ) (у динарима/m3/дан) и
Σ КДПи – збир уговорених дневних прекидних капацитета по данима у којима је захтеван њихов прекид (у m3/ дан).
*Службени гласник РС, број 30/2015
 
VIII. 3. Обрачун накнаде за прекорачење уговореног капацитета 
	
VIII.3.1.Обрачун накнаде за прекорачење уговореног капацитета једног корисника система
Накнада за коришћење капацитета већег од уговореног у обрачунском периоду се израчунава за сваки дан за који је прекорачење утврђено, за сваку улазну тачку у транспортни систем или излазну тачку из транспортног система, према формули: 
	
Нпк = Фд * ТКг * Кпд + 3,00 * Фд * ТКг * Кпн

где су:
Нпк – износ за прекорачење одговарајућег уговореног капацитета (у динарима);
Фд – дневни коефицијент у складу са пододељком VII.1.3. ове методологије;
ТКг – одговарајућа годишња тарифа за непрекидни капацитет из пододељка VII.1.1. ове методологије (ТКутс, ТКупг, ТКуск, ТКидп, ТКиин ) (у динарима/m3/дан);
Кпд – дозвољено прекорачење капацитета које износи највише 5% од збира уговорених годишњих, месечних и дневних капацитета, непрекидних и прекидних, за одговарајућу улазну или излазну тачку (у m3/дан) и
Кпн – недозвољено прекорачење капацитета које износи преко 5% од збира уговорених годишњих, месечних и дневних капацитета, непрекидних и прекидних, за одговарајућу улазну или излазну тачку (у m3/дан).
Прекорачење капацитета се израчунава према формули:
– ако је ОДКк ≤ 1,05 * Ук 
	, онда је Кпд = ОДКк – Ук , а Кпн = 0,
– ако је ОДКк > 1,05 * Ук
, онда је Кпд = 0,05 * Ук , а Кпн = ОДКк – 1,05 * Ук
где су:
ОДКк – преузета или испоручена дневна количина природног гаса у одговарајућој улазној или излазној тачки (у m3/дан) и
Ук – збир уговорених годишњих, месечних и дневних капацитета, непрекидних и прекидних у одговарајућој улазној или излазној тачки (у m3/дан).
Накнада за коришћење 
	капацитета већег од уговореног у обрачунском периоду се обрачунава само за 
	један дан у месецу за излазну тачку из транспортног система у којој нема 
	аутоматског бележења испоручених дневних количина на мерном уређају, a 
	дневне количине природног гаса одређују се на начин и под условима утврђеним 
	правилима којима се уређује рад транспортног система.*

*Службени гласник РС, број 30/2015
 
VIII.3.2. Обрачун накнаде за прекорачење уговореног капацитета за више корисника система на једној улазној 
	или излазној тачки транспортног система 
Прекорачење уговореног капацитета за више корисника система на одређеној улазној или излазној тачки транспортног система се обрачунава на начин из подтачке VIII.3.1 ако је укупна преузета или испоручена дневна количина природног гаса свих корисника система у тој тачки већа од збира уговорених годишњих, месечних и дневних, непрекидних и прекидних капацитета тих корисника система у тој тачки.
VIII.3.2.1. Утврђивање преузетих дневних количина природног гаса на улазној тачки по корисницима 
	

Брисана је (види тачку 1. Одлуке о изменама 
	Методологије - 30/2015-208)
 
VIII.3.2.2. Утврђивање испоручених дневних количина природног гаса на излазној тачки по корисницима
Брисана је (види тачку 1. Одлуке о изменама 
	Методологије - 30/2015-208)
 
VIII.4.1. Одређивање капацитета 
Брисан је (види тачку 1. Одлуке о изменама Методологије 
	- 30/2015-208)
 
VIII.4.2. Одређивање прекорачења уговореног капацитета 
	када нема дневног мерења 
Брисан је (види тачку 1. Одлуке о изменама Методологије 
	- 30/2015-208)
 
VIII.4.3. Одређивање испоручених количина природног гаса 
	када нема мерења у периоду дужем од 60 дана
Брисан је (види тачку 1. Одлуке о изменама Методологије 
	- 30/2015-208)
 
VIII. 5. Умањење обрачуна услуге транспорта
Умањење обрачуна услуге транспорта због неуредног извршавања транспорта природног гаса од стране оператора транспортног система, утврђује се за сваки дан делимичног или потпуног прекида уговорених годишњих, односно месечних, односно дневних непрекидних капацитета, на било којој улазној или излазној тачки са транспортног система, за сваки дан прекида преко пет дана у календарској години. 
	
Умањење обрачуна услуге транспорта кориснику система због делимичног или потпуног прекида непрекидних капацитета у обрачунском периоду за сваки дан прекида преко пет дана у календарској години, за сваку улазну или излазну тачку транспортног система, израчунава се према формули: 
	
Нкс = 0,01 * ТКг * (КН – КНП)

где су: 
Нкс – накнада кориснику система ( у динарима);
ТКг – одговарајућа годишња тарифа за непрекидни капацитет (у динарима/m3/дан);
КН – збир уговорених непрекидних годишњих, односно месечних, односно дневних капацитета корисника система, у улазној или излазној тачки са транспортног система у којој прекинут капацитет (у m3/дан) и
КНП – капацитет који није прекинут у улазној или излазној тачки са транспортног система у којој је оператор транспортног система прекинуо део уговореног капацитета (у m3/дан).
IX. НАЧИН, ПОСТУПАК И РОКОВИ ДОСТАВЉАЊА ПОДАТАКА И ДОКУМЕНТАЦИЈЕ И ПРОМЕНА ЦЕНЕ 
	ПРИСТУПА СИСТЕМУ ЗА ТРАНСПОРТ ПРИРОДНОГ ГАСА 
IX.1. 
	Документација и рокови за достављање*

*Службени гласник РС, број 30/2015
 
Оператор транспортног 
	система Агенцији доставља:*
1) податке и 
	документацију у складу са прописом којим се утврђује начин, поступак и 
	рокови вођења књиговодствених евиденција, спровођење раздвајања рачуна по 
	делатностима и достава података и документације за потребе регулације;*
Брисана је ранија тачка 
	2 (види тачку 5. Одлуке - 62/2016-25)
2)** попуњене табеле инфо 
	правила за израчунавање цене приступа систему за транспорт природног гаса 
	које се објављују на сајту Агенције (www.aers.rs) (уз захтев за давање 
	сагласности на одлуку о цени приступа систему за транспорт природног гаса и 
	на захтев Агенције);*
3)** попуњене табеле инфо 
	правила за редовно извештавање које се објављују на сајту Агенције у складу 
	са динамиком дефинисаном у табелама; и*
4)** друге податке и 
	документацију на захтев Агенције, у складу са Законом.*

*Службени гласник РС, број 30/2015

	**Службени гласник РС, број 62/2016
 
IX. 2. Начин достављања
Податке и документацију из одељка IX.1. ове методологије оператор транспортног система доставља у писменој форми, потписане од стране овлашћеног лица, а попуњене табеле инфо правила и у електронској форми на е-mail адресу Агенције.
IX. 3. Измена цене приступа систему за транспорт природног гаса на захтев Агенције
Уколико на основу достављених података и документације из одељка IX.1. ове методологије, Агенција у обављању послова из своје надлежности утврђене Законом, утврди да оператор транспортног система применом регулисаних цена остварује приходе који су већи од оправданог прихода који се добија применом ове методологије, оператор транспортног система дужан је да на захтев Агенције, у року од 30 дана од дана пријема тог захтева, поднесе нови захтев за давање сагласности на одлуку о цени приступа систему за транспорт природног гаса са одлуком о цени.
IX. 4. Неуредност захтева 
Сматра се да захтев за давање сагласности на одлуку о цени приступа систему за транспорт природног гаса са одлуком о цени није поднет, уколико документација из одељка IX.1. ове методологије није достављена Агенцији у роковима и на начин утврђен овом методологијом.
X. ПРИМЕНА МЕТОДОЛОГИЈЕ 
До првог образовања цена приступа систему за транспорт природног гаса у складу са одредбама ове методологије, примењиваће се цене енергетског субјекта – оператора транспортног система које су, у складу са законом, образоване и биле примењене за тарифне ставове „капацитет”, „енергент” и „енергент за управљање системом”, на дан ступања на снагу ове методологије. 
	
Услуга транспорта природног гаса за једног корисника система, до првог образовања цена приступа систему за транспорт природног гаса у складу са одредбама ове методологије, обрачунаваће се за обрачунски период на основу цена по тарифним ставовима „капацитет”, „енергент” и „енергент за управљање системом”, у складу са одредбама чл. 15. до 18. Тарифног система за приступ и коришћење система за транспорт природног гаса (”Службени гласник РС”, број 1/07).
До прве расподеле капацитета у складу са правилима којима се уређује рад транспортног система, тарифни елементи за капацитет одређени у складу са овом методологијом утврђују се на основу збира максималних дневних количина природног гаса на одговарајућим улазним и излазним тачакама транспортног система у претходној гасној години у смислу ове методологије, осим уколико на одговарајућим улазним и излазним тачакама транспортног система другачије није уговорено. 
	
Брисан је ранији став 4. (види Одлуку - 5/2014-36)
До прве расподеле капацитета у складу са правилима којима се уређује рад транспортног система за нове улазне тачке у транспортни систем, односно излазне тачке из транспортног система, тарифа за капацитет се примењује на капацитет који уговоре корисник система и оператор транспортног система. 
	
Степен искоришћености капацитета транспортног система (СИТСт) у смислу ове методологије, до прве расподеле капацитета у складу са правилима којима се уређује рад транспортног система, се утврђује на основу збира максималних дневних количина природног гаса на улазним тачкама у транспортни систем у периоду пре уговарања капацитета, у години која претходи регулаторном периоду.