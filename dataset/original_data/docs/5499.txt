На основу члана 35. став 2. Закона о планирању и изградњи („Службени гласник РС”, бр. 72/09, 81/09 – исправка, 64/10 – УС, 24/11, 121/12, 42/13 – УС, 50/13 – УС, 98/13 – УС, 132/14 и 145/14) и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07, 65/08, 16/11, 68/12 – УС, 72/12, 7/14 – УС и 44/14),
Влада доноси
 
УРЕДБУ
о утврђивању Просторног плана подручја посебне намене слива акумулације „Селова”
"Службени гласник РС", број 11 од 30. јануара 
				2015.
 
Члан 1.
Утврђује се Просторни план подручја посебне намене слива акумулације „Селова” (у даљем тексту: Просторни план), који је одштампан уз ову уредбу и чини њен саставни део.
Члан 2.
Просторним планом утврђују се концепције развоја, планска решења, режими и услови коришћења, организације, уређења и заштите простора слива акумулације „Селова” на територији општина Куршумлија и Брус, и то: на територији општине Куршумлија целе катастарске општине Певаштица, Магово, Мерћез, Пачарађа, Љутова, Парада, Луково, Мрче, Трећак, Жалица, Бабица, Сеоце, Требиње, Растелица, Игриште, Селова, Штава, Жуч, Влахиња, Перуника, Данковиће и Доња Микуљана; на територији општине Брус целе катастарске општине Доње Левиће, Горње Левиће, Судимља, Ђерекари, Чокотар, Иричићи, Бело Поље, Радуње, Ковизла, Батоте, Жарево, Шошиће, Кнежево, Брзеће, Равниште, Бозољин, Блажево, Градац, Домишевина, Боранци, Витоше, Радманово и Гочманци.
Члан 3.
Просторни план састоји се из текстуалног дела и графичких приказа.
Текстуални део Просторног плана објављује се у „Службеном гласнику Републике Србије”.
Графички прикази (рефералне карте) израђени су у размери 1: 50000, и то:
1) Реферална карта бр. 1 – Посебна намена простора, 
2) Реферална карта бр. 2 – Мрежа насеља и инфраструктурни системи, 
3) Реферална карта бр. 3 – Туризам и заштита простора,
4) Реферална карта бр. 4 – Спровођење просторног плана,
5) Детаљна карта спровођења зоне I санитарне заштите 4а, израђена у размери 1:2 500, и то:
(1) Лист број 1,
(2) Лист број 2,
(3) Лист број 3.
Графичке приказе из става 3. овог члана, израђене у 15 примерака, оверава својим потписом министар надлежан за послове просторног планирања.
Члан 4.
Просторни план спроводи се на два основна начина, и то: 
1) директно (непосредно):
(1) издавањем информације о локацији и локацијских услова на основу планских решења и пропозиција овог просторног плана у зони његове директне примене, за објекте у функцији водопривреде који се налазе у делу зоне I акумулације„Селова”,
(2) издавањем информације о локацији и локацијских услова на основу планских решења и пропозиција овог просторног плана у зони његове директне примене, за Зону мале хидроелектране „Селова”,
2) даљом планском разрадом и спровођењем просторних и урбанистичких планова, који се налазе на територији Просторног плана.
Члан 5.
Графички прикази из члана 3. став 3. ове уредбе, чувају се трајно у Влади (један комплет), Министарству грађевинарства, саобраћаја и инфраструктуре (три комплета), Министарству државне управе и локалне самоуправе (један комплет), Министарству рударства и енергетике (један комплет), Министарству пољопривреде и заштите животне средине (два комплета), Министарству здравља (један комплет), Министарству привреде (један комплет), Министарству трговине, туризма и телекомуникација (један комплет), Републичкој дирекцији за воде (један комплет), Јавном водопривредном предузећу Србијаводе (један комплет), општини Брус (један комплет) и општини Куршумлија (један комплет).
Документациона основа на којој се заснива Просторни план чува се у министарству надлежном за послове просторног планирања.
Члан 6.
Право на непосредан увид у графичке приказе из члана 3. став 3. ове уредбе имају правна и физичка лица, под условима и на начин које ближе прописује министар надлежан за послове просторног планирања.
Члан 7.
Просторни планови јединица локалне самоуправе, урбанистички планови и пројекти ускладиће се са одредбама ове уредбе на начин утврђен Просторним планом.
Планови и програми развоја који се доносе по посебним прописима, прописи и други општи акти ускладиће се са одредбама ове уредбе у року од годину дана од дана њеног ступања на снагу.
Просторни планови јединица локалне самоуправе, урбанистички планови и урбанистички пројекти, као и планови и програми развоја донети до дана ступања на снагу ове уредбе, примењују се у деловима који нису у супротности са овом уредбом.
Члан 8.
Ова уредба ступа на снагу осмог дана од дана објављивања у „Службеном гласнику Републике Србије”.
05 број 110-16904/2014
У Београду, 6. јануара 2015. године
Влада
Председник,
Александар Вучић, с.р.
ПРОСТОРНИ ПЛАН ПОДРУЧЈА ПОСЕБНЕ НАМЕНЕ СЛИВА АКУМУЛАЦИЈЕ „СЕЛОВА”
УВОДНЕ НАПОМЕНЕ
На основу Одлуке о изради Просторног плана подручја посeбне наменe слива акумулације „Селова” („Службени гласник РС”, број 44/11) и спроведеног поступка јавне набавке, закључен је уговор о изради Просторног плана подручја посeбне наменe слива акумулације „Селова” (у даљем тексту: Просторни план), између Републичке агенције за просторно планирање (број 404-342-11/2011-01 од 19. јуна 2012. године) као носиоца израде, Републичке дирекције за воде, као инвеститора и Јавног предузећа Завод за урбанизам Ниш (број 1690 од 21. јуна 2012. године) као обрађивача.
Израда Просторног плана усклађена је са Законом о планирању и изградњи („Службени гласник РС”, бр. 72/09 и 81/09 – исправка, 64/10 – УС, 24/11, 121/12, 42/13 – УС, 50/13 – УС, 98/13 – УС, 132/14 и 145/14), Правилником о садржини, начину и поступку израде планских докумената („Службени гласник РС”, бр. 31/10, 69/10 и 16/11), Законом о водама („Службени гласник РС”, бр. 30/10 и 93/12), Уредбом о режимима заштите („Службени гласник РС”, број 31/12), Правилником о начину одређивања и одржавања зона санитарне заштите изворишта водоснабдевања („Службени гласник РС”, број 92/08), одредбама Закона о Просторном плану Републике Србије („Службени гласник РС”, број 88/10), Уредбом о утврђивању Водопривредне основе Републике Србије („Службени гласник РС”, број 11/02), Законом о стратешкој процени утицаја на животну средину („Службени гласник РС”, бр. 135/04 и 88/10), Законом о заштити животне средине („Службени гласник РС”, бр. 135/04, 36/09, 36/09 – др. закон, 72/09 – др. закон и 43/11 – УС), Законом о заштити природе („Службени гласник РС”, бр. 36/09, 88/10 и 91/10 – исправка), Уредбом о еколошкој мрежи („Службени гласник РС”, број 102/10), Законом о културним добрима („Службени гласник РС”, бр. 71/94, 52/11 – др. закон, 52/11 – др. закон и 99/11 – др. закон), Законом о туризму („Службени гласник РС”, бр. 36/09, 88/10, 99/11 – др. закон и 93/12), Законом о регионалном развоју („Службени гласник РС”, бр. 51/09 и 30/10) и другим прописима који се односе на проблематику Просторног плана.
Просторни план је припремљен на основу следећих докумената: верификованог и прихваћеног Концепта Просторног плана (Решење Комисије за стручну контролу Просторног плана подручја посебне намене слива акумулације „Селова” Министарства природних ресурса, рударства и просторног планирања, број 350-01-00002/2/2013-01 од 21. марта 2013. године), верификованог и прихваћеног Нацрта Просторног плана (Решење Радне групе за стручну контролу Просторног плана подручја посeбне наменe слива акумулације „Селова”, број 350-01-00099/1/2013-015 од 27. новембра 2013. године, формирана Решењем министра природних ресурса, рударства и просторног планирања број 350-01-99/1/2013-05 од 14. новембра 2013. године), Документационе основе Просторног плана (која је заснована на прибављеним условима надлежних органа и организација, анализи постојеће документације, студијама и секторским експертизама урађеним за све области од значаја за планско подручје и дефинисање планских решења) и др. У припреми и изради Просторног плана успостављена је сарадња са стручним и другим институцијама и организацијама, као и са представницима општинских управа чија ће улога бити значајна за процес имплементације планских решења.
Циљ доношења Просторног плана је утврђивање концепције, планских решења, режима и услова коришћења, организације, уређења и заштите простора слива акумулације „Селова”; рационално коришћење и очување природних ресурса; заштита и унапређење животне средине, природних и непокретних културних добара; валоризација компаративних погодности подручја за развој и просторни, саобраћајни, привредни и други облици интеграције подручја са окружењем.
Временски хоризонт Просторног плана је 2025. година, са приоритетима за прву етапу имплементације до 2017. године.
Сходно одредбама чл. 12. и 18. Правилника о садржини, начину и поступку израде планских докумената, Просторни план садржи:
1) полазне основе: обухват и опис граница подручја Просторног плана, границе целина и подцелина посебне намене; обавезе, услове и смернице из Просторног плана Републике Србије и других развојних докумената; скраћени приказ и оцену постојећег стања (потенцијале, ограничења, SWOT анализу);
2) принципе, циљеве и општу концепцију просторног развоја подручја посебне намене: принципе просторног развоја; опште и оперативне циљеве просторног развоја; општу концепцију развоја подручја посебне намене; регионални аспект развоја подручја посебне намене и функционалне везе и међуодносе са окружењем;
3) планска решења: заштита, уређење и коришћење природних система; утицај посебне намене на демографске и социјалне процесе и системе; утицај посебне намене на економију и привредне системе; просторни развој саобраћаја и инфраструктурних система; заштита животне средине, предела, културног и природног наслеђа; намена простора и биланс површина посебне намене;
4) правила употребе земљишта, правила уређења и правила грађења: правила уређења и организације земљишта (са зонама заштите); правила грађења;
5) имплементацију: институционални оквир имплементације и учеснике у имплементацији; смернице за израду урбанистичких планова и друге развојне документације; приоритетна планска решења и пројекте; мере и инструменте за имплементацију;
6) рефералне карте и графичке приказе:
– Прегледна карта подручја Просторног плана;
– Детаљна карта за спровођење Просторног плана за зону мала хидроелектрана (у даљем тексту: МХЕ)„Селова” бр. 1 „Намена површина комплекса зоне МХЕ са регулацијом, нивелацијом и аналитичко-геодетским елементима”;
– реферална карта 1 „Посебна намена простора” у размери 1 : 50 000;
– реферална карта 2 „Мрежа насеља и инфраструктурни системи” у размери 1 : 50 000;
– реферална карта 3 „Туризам и заштита простора” у размери 1 : 50 000;
– реферална карта 4 „Спровођење Просторног плана” у размери 1 : 50 000 и
– Детаљна карта спровођења зоне I санитарне заштите 4а (листови бр. 1, 2 и 3) у размери 1 : 2500.
Сходно одредбама члана 22. Закона о планирању и изградњи, упоредо са израдом Просторног плана, припремљен је „Извештај о стратешкој процени утицаја Просторног плана на животну средину”. Током процедуре израде Нацрта просторног плана Министарство здравља донело је Решење о одређивању зона санитарне заштите изворишта водоснабдевања акумулације „Селова”, (број 350-02-12/2013-10 од 26. августа 2013. године), а на захтев органа јединица локалне самоуправе Куршумлије и Брус. Обрађивач је урадио Елаборат о зонама санитарне заштите изворишта водоснабдевања акумулације „Селова”, чиме је обезбеђена пуна компатибилност планских решења и режима коришћења и уређења простора у успостављеним зонама санитарне заштите.
I. ПОЛАЗНЕ ОСНОВЕ
1. ОБУХВАТ И ГРАНИЦА ПОДРУЧЈА ПРОСТОРНОГ ПЛАНА
Планско подручје налази се у југозападном делу јужне Србије. У геоморфолошком смислу припада крајњем источном делу динарске зоне веначних планина и пружа се ка истоку скоро до границе са старом родопском масом. Обухвата југоисточне огранке Копаоника и изворишни део реке Топлице, као и њен читав горњи део тока са свим притокама међу којима се издвајају река Ранковица, Луковска, Блажевска, Ђерекарска река и др. мање. Планско подручје је углавном брдско – планинског карактера са знатним учешћем терена и преко 1000 m н.в. Највиша надморска висина уједно представља и највиши врх Копаоника – Панчићев врх 2017 m (КО Брзеће), док се најнижа тачка 360 m налази у долини реке Топлице (КО Доња Микуљана).
Табела 1. Административна подела, површине КО и број становника на подручју Просторног плана




Управни округ

Општина 

Насељено место 

Катастарска општина 

Површина (km2)

Број становника (2002)



Расински 

Брус 

Батоте 

Батоте 

45,97

498



Бело Поље 

Бело Поље 

3,2

50



Блажево 

Блажево 

6,17

183



Бозољин 

Бозољин 

8,3

129



Боранци 

Боранци 

11,8

45



Брзеће 

Брзеће 

26,07

258



Витоше 

Витоше 

9,5

57



Горње Левиће 

Горње Левиће 

14,65

138



Градац 

Градац 

5,64

134



Домишевина 

Домишевина 

4,32

104



Доње Левиће 

Доње Левиће 

6,62

87



Ђерекари 

Ђерекари 

2,37

23



Жарево 

Жарево 

14,79

92



Иричићи 

Иричићи 

4,47

40



Кнежево 

Кнежево 

3,48

60



Ковизла 

Ковизла 

6,34

59



део насеља Ливађе

Гочманци 

3,46

174



Равниште 

Равниште 

9,58

95



Радманово 

Радманово 

7,26

132



Радуње 

Радуње 

6,76

87



Судимља 

Судимља 

6,77

50



Чокотар 

Чокотар 

2,67

33



Шошиће 

Шошиће 

14,16

109



Топлички

Куршумлија 

Бабица 

Бабица 

15,17

90



Влахиња 

Влахиња 

13,63

88



Данковиће 

Данковиће 

13,71

232



Доња Микуљана 

Доња Микуљана 

1,68

83



Жалица 

Жалица 

5,21

12



Жуч 

Жуч 

10,14

172



Игриште 

Игриште 

20,71

42



Луково 

Луково 

25,54

366



Љутова 

Љутова 

7,13

37



Магово 

Магово 

6,05

24



Мерћез 

Мерћез 

5,28

26



Мрче 

Мрче 

12,56

93



Парада 

Парада 

10,46

16



Пардусе 



Пачарађа 

Пачарађа 

8,6

41



Певаштица 

Певаштица 

6,12

35



Перуника 

Перуника 

8,28

64



Растелица 

Растелица 

12,77

0



Селова 

Селова 

10,69

180



Сеоце 

Сеоце 

17,55

115



Калиманце 



Требиње 

Требиње 

17,85

74



Трећак 

Трећак 

9,37

62



Штава 

Штава 

30,39

176



Жељова 



Трешњица 



Мијачић 



Просторни план

493,24

4665



Извор: Закон о територијалној организацији Републике Србије, „Службени гласник РС”, број 129/07.
У административном смислу подручје Просторног плана обухвата површину од 493,24 km² на територији општина Куршумлија и Брус (према Закону о територијалној организацији Републике Србије) и то: на територији општине Брус целе катастарске општине: Батоте, Бело Поље, Блажево, Бозољин, Боранци, Брзеће, Витоше, Горње Левиће, Градац, Домишевина, Доње Левиће, Ђерекари, Жарево, Иричићи, Кнежево, Ковизла, Гочманци, Равниште, Радманово, Радуње, Судимља, Чокотар и Шошиће и на територији општине Куршумлија целе катастарске општине: Бабица, Влахиња, Данковиће, Доња Микуљана, Жалица, Жуч, Игриште, Луково, Љутова, Магово, Мерћез, Мрче, Парада, Пачарађа, Певаштица, Перуника, Растелица, Селова, Сеоце, Требиње, Трећак и Штава.
Подручје Просторног плана обухвата: подручје слива акумулације „Селова” до профила бране површине 345,25 km²; подручје дела слива акумулације „Ђелије” површине 67,97 km²; и вансливне површине обухваћених катастарских општина површине 80,01 km².
Граница подручја Просторног плана одређена је границама целих КО, и то: 
	
Северна граница: од пресека катастарске општине Бадањ (општина Рашка), и катастарских општина Брзеће и Крива река(општина Брус) наставља ка истоку северним спољним границама катастарских општина Брзеће, Гочманци, Шошиће, Радманово, Жарево и Батоте (општина Брус);
Источна граница: од пресека катастарских општина Батоте (општина Брус) и Музаће (општина Блаце), наставља ка југозападу источним границама катастарских општина Батоте (општина Брус) и Певаштица (општина Куршумлија), наставља ка југоистоку северним спољним границама катастарских општина Селова, Жуч, Влахиња, Перуника и Данковиће, затим источном границом катастарске општине Доња Микуљана (општина Куршумлија);
Јужна граница: од пресека јужних спољних граница катастарских општина Доња Микуљана и Горња Микуљана, правцем запада јужним спољним границама катастарских општина Доња Микуљана, Данковиће, Перуника, Влахиња, источном границом катастарске општине Игриште и даље јужним спољним границама катастарских општина Растелица, Парaда, Требиње, Мрче и Штава (општина Куршумлија); 
	
Западна граница: од пресeка катастарских општина Витоше (општина Брус) и Јелаксе (општина Лепосавић – Аутономна покрајина Косово и Метохија) правцем северозапада западним границама катастарских општина Витоше, Боранци и даље границом Аутономне покрајине Косово и Метохија и општине Брус западним спољним границама катастарских општина Домишевина, Градац, Блажево, Бозољин, Равниште и Брзеће до почетне тачке.
1.1. Границе целина и подцелина посебне намене
На подручју Просторног плана који обухвата слив акумулације „Селова” и део слива акумулације „Ћелије”, као и на подручју вансливних површина, успостављају се следеће зоне заштите изворишта: 
	
1.1.1. Зона I (зона непосредне санитарне заштите)
Зона I (зона непосредне санитарне заштите) – утврђује се у односу на коту максималног успора (у даљем тексту: КМУ) акумулације од 524,5 m н.в. и обухвата простор целе акумулације укључујући и врх преградног објекта и појас ширине 10 m дуж узводног обода круне бране (2,6 km2). Зона I изворишта површинске воде обухвата и надземне притоке дуж целог тока и подручје са обе стране притока чија ширина износи најмање 10 m у хоризонталној пројекцији мерено од нивоа воде при водостају притоке који се јавља једном у десет година.
1.1.1.1. Списак парцела детаљне разраде зоне I санитарне заштите
Општина Куршумлија
КО Игриште 
Парцеле у појасу зоне I санитарне заштите:
1, 2, 3, 4, 5, 6, 7, 8 9, 10, 11, 12, 13, 14, 15, 16, 17/2,3, 18, 19/66,67,70, 20/2,3,5, 433,1410,1411 и делови катастарских парцела: 19/67, 1412, 1413/3.
КО Луково
Парцеле у појасу зоне I санитарне заштите:
312,313, 314, 315, 316, 317, 318, 319, 320, 321, 322, 323 и делови катастарских парцела:311/11, 12.
КО Љутова
Парцеле у појасу зоне I санитарне заштите:
5, 6, 7, 8, 9, 10, 11, 12, 13, 14/1, 17/1, 18, 19/1,2, 20/2,3 и делови катастарских парцела:14/2, 17/2, 20/3, 21/2,3,5,6, 832/2, 833/2.
КО Мерћез
Парцеле у појасу зоне I санитарне заштите:
163,164, 165/1, 165/2, 376/11, 376/12, 376/4, 166/1, 166/2, 167,168, 169/2, 178/3, 169/1, 170, 178/1, 178/2, 179/2, 229, 230/1, 233, 234, 235, 236, 237, 228, 238, 239, 240, 241, 242, 244, 245, 246, 247, 248, 249, 227/1, 250, 251, 252, 253, 254, 257/2, 258, 261, 262, 264/2, 265, 287, 286, 285, 289/2, 289/3, 284/1, 293, 294, 320/34, 295/2, 296/2, 284/2, 292/1, 292/4, 292/3, 288/3, 288/2, 264/3, 263/2, 374, 267, 268, 272/2, 271, 270, 269, 279/3, 321/1, 321/2, 335/5, 335/11, 324/1, 324/2, 335/6, 335/4, 373/4, 337, 327, 326, 325, 123/6, 331/3, 124, 126/2, 137/1, 125, 137/2, 138, 136, 135/1, 139, 140, 375/3, 141, 144/1, 145, 146, 149/2, 376/1, 232, 231/1, 230/2, 333/6, 330/2, 330/3, 333/5, 333/3, 328, 329, 334/3,284/4, 284/3, 266/1, 263/3, 260/3, 260/2, 259, 380/2, 380/3, 335/7, 335/8, 257/4, 257/3, 255/1, 255/2, 321/3, 335/10, 335/13, 335/12, 133/1, 123/8, 334/5, 331/4, 123/11, 126/3, 135/2, 376/6, 230/3, 321/2, 376/5, 376/9, 376/10, 192/2, 191/2, 190/2, 179/3, 172/1, 172/2, 173/2, 173/3, 172/3, 223/3, 223/2, 226/4, 226/2, 226/5, 227/3, 279/4, 272/5, 272/3, 272/1.
КО Пачарађа 
Парцеле у појасу зоне I санитарне заштите:
13/7, 13/6, 920/1, 405, 456/96, 456/103, 404, 457/3, 457/1, 918, 403/1, 920/2, 920/3, 920/7, 403/2, , 401/2, 142/4, 401/1, 402, 143/1, 143/2, 143/5, 400, 920/4, 145/1, 920/5, 145/2, 145/3, 146/5, 146/6, 146/7, 146/8, 146/9, 1146/12, 146/13, 146/15, 147/4, 147/5, 147/7, 147/8, 149/2, 149/3, 149/4, 148/1, 148/2, 150/2, 131/1, 131/2, 130/1, 130/2, 132/3, 132/4, 132/6, 399, 398/1, 398/2, 397, 396, 395, 394, 393, 392, 391, 390, 389, 388, 387, 458, 386, 385, 384, 383, 382, 381, 150/1, 380/1, 380/2, 379, 456/102, 456/97, 456/101, 456/46, 377/5, 377/20, 377/19, 340/3, 337/4, 343/1, 346/10, 346/9, 346/5, 346/7, 332/3, 331/1, 330/1, 328/8, 328/4, 327/1, 326/3, 923/3, 476/2, 476/3, 477/3, 478/3, 479/3, 479/2, 498/3, 497/8, 497/7, 497/6, 497/3, 496/2, 497/4, 500/2, 500/3, 501, 923/1, 323, 324, 325, 478/2, 477/2, 326/2, 327/2, 327/3, 329, 330/2, 331/2, 332/1, 332/2, 332/3, 346/6, 346/5, 346/4, 343/4, 343/3, 343/2, 337/3, 340/2, 337/2, 338, 339, 377/17, 337/18, 456/98, 345/1, 345/2, 345/3, 344/1, 344/2, 344/3, 347, 348, 349/1, 349/2, 349/3, 336, 335, 334, 333, 308, 309, 310/1, 310/2, 310/3, 311, 312, 313, 314, 315, 316, 317, 318, 319, 320, 321, 322, 923/2, 128, 129, 133/1, 133/2, 134, 139/1, 139/3, 138/3, 138/4, 138/6, 137/3, 137/5, 135/1, 922/5, 15/5, 922/3, 15/3, 151, 152, 153, 154, 155, 156, 157, 159, 160, 161, 162/1, 162/2, 163, 164, 165/1, 165/2, 165/3, 165/4, 166, 919, 125, 126/7, 126/4, 126/5, 127/1, 127/2, 125, 124, 123/1, 123/2, 122/1, 122/2, 122/3, 122/4, 122/5, 121/1, 121/2, 121/3, 121/4, 115/1, 155/2, 113, 114, 126/3, 126/8, 116/1, 116/2, 117/1, 117/2, 118/7, 120/4, 120/6, 919/3, 119/5, 100/1, 100/2, 101/1, 101/2, 101/3, 96/5, 89/5, 89/3, 88/2, 88/3, 96/3, 102, 103, 104, 105, 106, 107, 108, 109, 110, 111, 112, 58, 59, 60, 61, 62, 57, 64, 65/1, 65/2, 66, 67, 68, 69, 70, 71, 73, 74/1, 72/1, 72/2, 85/2, 85/4, 86/3, 86/5, 87/1, 87/2, 83/1, 83/2, 81/2, 81/3, 81/4, 82, 75/1, 75/2, 63, 198/8, 52/1, 52/3, 52/4, 54/1, 54/2, 54/3, 51/1, 52/3, 50/1, 50/2, 50/4, 53, 198/19, 198/4, 55, 56, 921, 46/8, 46/7, 198/21, 198/3, 192/1, 192/2, 199, 200/1, 200/2, 201, 167, 168, 169, 170, 171/1, 171/2, 171/3, 172, 173, 174, 175, 176, 177/1, 177/2, 177/3, 178, 179, 180, 181, 182/1, 182/2, 183/1, 183/2, 183/3, 184, 185, 186, 187, 188, 189, 190/1, 190/2, 191, 244, 243/1, 243/2, 242, 241, 245, 246, 247, 248, 249, 250, 251, 252, 253, 254, 255, 256/1, 256/2, 257, 258, 259, 260, 261, 262, 263, 264, 265, 266, 268, 269, 270, 271, 272, 273, 274, 275, 276, 277, 278, 279, 290, 281, 282, 283, 284, 285, 286, 287, 288, 289, 291, 292, 293, 294, 295, 296, 297, 298, 299/1, 299/2, 299/3, 299/4, 300/1, 300/2, 300/3, 300/4, 301, 302, 303, 304, 305, 306, 307, 202/1, 202/2, 202/3, 203, 204, 205, 206, 207, 208, 209, 210, 211, 212, 213, 214/1, 214/2, 215/1, 215/2, 216/1, 216/2, 217, 218, 219, 220, 221, 222, 223/1, 223/2, 224, 225, 226, 227/1, 227/2, 228, 229, 230, 231, 232, 233, 234, 235, 236, 237, 238, 239, 598, 599, 600, 601, 602, 603, 604, 605, 606, 607/1, 607/2, 608, 609/1, 609/2, 610, 611, 612, 613, 614, 615, 616, 617, 618, 619, 620, 621, 622, 623, 624, 625, 626, 627, 628, 629, 630, 631, 632, 633, 634, 635, 636/1, 636/2, 636/3, 636/4, 637/2, 637/3, 644/1, 644/2, 645/1, 645/2, 646/1, 646/2, 646/3, 647, 648, 649, 650, 651, 652/2, 652/4, 652/5, 652/6, 653/3, 197/3, 197/5, 655/2, 655/3, 656, 657, 658, 659/1, 659/2, 659/3, 659/5, 678/2, 680/3, 679/2, 679/3, 660, 661/1, 661/2, 662/1, 662/2, 663, 664, 665, 666, 667, 668, 669/1, 669/2, 669/3, 670/1, 670/2, 670/3, 670/4, 671/1, 671/2, 371/3, 672, 673, 674, 675/2, 675/4, 676/2, 676/4, 676/6, 676/7, 198/13, 198/23, 695/3, 695/5, 690/1, 690/2, 691, 692, 693, 694, 697, 698, 699/1, 699/2, 701/1, 701/4, 700/3, 700/7, 701/3, 700/6, 700/4, 700/8, 916/2, 916/3, 917/2, 917/3, 914, 915, 927, 903, 902/13, 902/12, 926, 911, 912, 910, 909, 908, 907/1, 907/2, 906/1, 906/2, 905, 904, 702, 703, 704, 705, 706, 707/1, 707/2, 707/3, 707/4, 708, 709/1, 709/2, 710, 711, 712, 713, 714/1, 714/2, 714/3, 714/4, 714/5, 715, 716, 717, 718, 719, 720, 721, 722, 723, 724, 725, 726, 727, 728, 729, 730, 731, 732, 733, 734, 735, 736, 737, 738, 739, 740, 741, 742, 743/1, 743/2, 744, 745, 746, 747, 748, 749, 750, 751, 752, 753, 754, 755, 756, 757, 758, 759, 760, 761, 762, 763/1, 763/3, 764/1, 764/2, 765, 766, 767, 768, 769, 770 /1, 770/2, 771, 772, 773, 774, 775, 776, 777/1, 777/2, 777/3, 777/4, 778, 779/1, 779/2, 780, 781, 782, 783/1, 783/2, 783/3, 784, 785, 786, 787/1, 787/2, 788/1, 788/2, 788/3, 789, 790, 791, 792, 793, 794, 795, 796, 797, 798, 799, 800, 801, 802, 803, 804, 805, 806, 807, 809, 810, 811, 812, 813, 814, 815, 816, 817, 818, 819, 820, 821, 822, 823, 824, 825, 826, 827, 828, 829, 830, 831, 832, 833, 834, 835, 836, 837, 838, 839, 840, 841, 842, 843, 844, 925/2, 845, 846, 847, 848, 849, 850, 851, 852, 853, 854/2, 854/3, 855/2, /855/3, 856/3, 856/6, 856/2, 856/7, 514/1, 514/2, 513/1, 513/2, 512, 510/2, 510/3, 509/2, 509/3, 508/2, 508/3, 507, 506/2, 506/3, 505/3, 505/4, 505/5, 505/7, 503, 502, 515, 511, 516, 517, 518, 519, 520, 521, 522, 523, 524, 525, 526, 527, 528, 529, 530/1, 530/2, 530/3, 530/4, 531, 532, 533, 534, 535, 536, 537, 538, 539, 540, 541, 542, 543, 544, 545, 546, 547, 548, 549, 550, 551/1, 552/2, 552/1, 552/2, 553/1, 553/2, 554, 555, 556, 557, 558, 559, 560, 561, 562, 563, 564, 565, 566, 567, 568, 569, 570, 571, 572, 573, 574, 575, 576, 577, 578, 579, 580, 581, 582, 583, 584, 585, 586, 587, 588, 589, 590, 591/1, 591/2, 591/3, 591/4, 592, 593, 594, 595, 596 и 597.
КО Селова
Парцеле у појасу зоне I санитарне заштите:
140/4,10,12,14, 349/3,5, 366/1,4,6,7, 369/2,4, 370, 371, 372/1,2, 373, 374, 375/1,2, 376/1,2,3,4, 377/5,6,7,8,9,10,11,12,13,14,15,16, 18,20, 22,23, 379, 380, 381, 382, 383, 384, 385, 386,387, 388, 389, 390, 391, 392/1,2, 393, 394/1,2, 395, 396, 397, 398, 399, 400, 401, 402, 403, 404, 405, 406, 407, 408, 409, 410, 411, 412, 413, 414, 415, 416, 417, 418, 419, 420, 421, 422, 423, 424/1,2, 425,427, 443/3, 465, 466, 467, 468, 469, 470, 471, 472, 473, 474, 475/1,2,3,4,5,6, 476, 477,478, 479, 480, 481/1,2, 482, 483, 484, 485, 486, 487, 488, 489, 490, 491, 492/1,2, 493, 494, 495, 496, 497, 498, 499, 500/2,5, 502/1,4, 503, 504, 505, 506, 507, 508, 509, 510, 511, 512, 525, 526, 527, 544, 557,1200, 1268/2,1253/3,1257/3,5, 1258/3,5 и делови катастарских парцела: 426, 464/7,9,11,12, 513, 524, 545,546, 558, 559/1,3, 1261, 1252/2.
У случају неслагања бројева катастарских парцела важи Детаљна карта спровођења зоне I санитарне заштите 4а (листови 1, 2 и 3) у размери 1 : 2500.
1.1.2. Зона II (ужа зона санитарне заштите)
Зона II (ужа зона санитарне заштите) – утврђује се узводно од профила бране у појасу ширине 500 m дуж обала акумулације мерено у хоризонталној пројекцији од спољне границе зоне I, што је око 11,13 km2 и обухвата део катастарских општина: Селова, Пачарађа, Мерћез, Певаштица, Магово, Жалица, Луково, Љутова и Игриште.
1.1.2.1. Координате тачака описа зоне II санитарне заштите
Координате тачака описа зоне II санитарне заштите:




ознака

X

Y

Ознака

X

Y

ознака

X

Y






II – 11

4786709

7509309

II – 22

4785198

7507350



II – 1

4789267

7504634

II – 12

4786652

7509597

II – 23

4785618

7507035



II – 2

4789536

7504943

II – 13

4785784

7509684

II – 24

4786187

7506995



II – 3

4789433

7505433

II – 14

4784183

7509630

II – 25

4786525

7506349



II – 4

4788898

7505920

II – 15

4784007

7509357

II – 26

4786943

7505888



II – 5

4788387

7506296

II – 16

4783169

7509332

II – 27

4787382

7505719



II – 6

4788011

7506988

II – 17

4782809

7508624

II – 28

4787244

7505415



II – 7

4787865

7507616

II – 18

4783417

7508260

II – 29

4787159

7504480



II – 8

4787211

7508185

II – 19

4783763

7507821

II – 30

4787492

7504192



II – 9

4786789

7508569

II – 20

4784102

7508011

II – 31

4788069

7504437



II – 10

4786343

7508931

II – 21

4784952

7507863

II – 32

4788540

7504655



1.1.3. Зона III (шира зона санитарне заштите)
Зона III (шира зона санитарне заштите) (331,5 km2) – утврђује се на подручју слива узводно од бране, у делу који није обухваћен зоном I и зоном II, иде у правцу југоистока преко коте 820 m, локалитета Бећилово брдо (КО Селова), улази у КО Игриште до врха Гучица (кота 1023 m н.в), између засеока Игриште, преко коте 1056 m, локалитета Игришко брдо и кота 1106 m н.в. и 1167 m н.в. Затим наставља ка западу у правцу врха Бабина чука (кота 997 m н.в), преко кота 934 m н.в и 1246 m н.в. (КО Растелица) до врха Мадљика (кота 1318 m н.в). Одавде иде границом Републике Србије и Аутономне покрајине Косово и Метохија, јужном границом КО Требиње, КО Мрче, КО Штава, КО Витоше, преко коте 1280 m, локалитета Велика ливада, коте 1261 m, локалитета Баћичко пресло, до врха Кркина чука (кота 1384 m н.в), локалитета Раденовац (кота 1199 m н.в), затим скреће ка северозападу преко локалитета Божанин лаз (кота 1349 m н.в), локалитета Кремењак, коте (1330,2 m н.в), локалитета Мариначко пресло, (коте 1335 m), локалитета Ковачевац до врха Тумба (кота 1488 m н.в). Даље наставља ка западу преко локалитета Сребреница (кота 1368 m н.в), Кучавица (кота 1466 m н.в), до врха Јавор (кота 1459 m н.в). Затим скреће ка југозападу до врха Пилатовица (кота 1703 m н.в), преко локалитета Пролупљеник, одакле мења правац ка северозападу у правцу узвишења Калуђерев брег (кота 1662 m н.в), локалитета Милићко пресло, врха Копривница (кота 1630 m н.в), узвишења Просеченица (кота 1630 m н.в), до врха Чардак (кота 1567 m н.в). Граница наставља правцем северозапада до врха Цигански гроб (кота 1464 m н.в), преко коте 1394 m н.в, локалитета Локвица, коте 1377 m н.в, локалитета Рајићева глава, коте 1308 m н.в, улази у КО Боранци преко врха Мали чир (кота 1268 m н.в), и Велики чир (кота 1369 m н.в), локалитета Равно осоје (кота 1319 m н.в), до узвишења Планиничка Стубица (кота 1297 m н.в). Одавде наставља правцем северозапада границом Републике Србије и Аутономне покрајине Косово и Метохија (у даљем тексту: АП Косово и Метохија), западном границом КО Домишевина, КО Градац, КО Блажево, КО Бозољин, КО Равниште и КО Брзеће, преко коте 1216 m н.в, локалитета Дуго присоје, коте 1152 m н.в, узвишења Врлетница (кота 1356 m н.в), (коте 1355 m н.в), локалитета Кепина ливада, преко (кота 1425 m н.в. и 1466 m н.в), локалитета Јаруге, Војетин (кота 1561 m н.в), и даље истим правцем превојем преко кота 1502 m н.в, 1793 m н.в, 1913 m н.в, до Панчићевог врха (кота 2017 m н.в), улази у Национални парк Копаоник (у даљем тексту: НП Копаоник) преко локалитета Суво рудиште (кота 1976 m н.в), Пајино пресло (кота 1804 m н.в), гребеном Караман (кота 1904 m н.в), до коте 1917 m н.в. Овде мења правац ка југоистоку преко локалитета Леденице (кота 1870 m н.в), узвишења Струга (кота 1608 m н.в), узвишења Гарине (кота 1535 m н.в), до локалитета Мрамор (кота 1127 m н.в). Одавде граница скреће ка североистоку, излази из НП Копаоник границом КО Кнежево и КО Брзеће преко коте 1221 m н.в, локалитета Рудине (кота 1246 m н.в), прелази преко Марине чуке (кота 1267 m н.в), кота 1215 m н.в. и 1236 m н.в, дуж границе КО Брзеће и КО Гочманци, до коте 1162 m н.в. и даље правцем североистока прати границу КО Радманово и КО Горње Левиће, преко локалитета Кошаре улази у КО Радманово преко гребена Брложњак (кота 1224 m н.в), коте 1168 m н.в, врха Огледна (кота 1359 m н.в). Граница улази у КО Шошкић преко кота 1349 m н.в и 1181 m н.в, ломи се ка југоистоку, прелази преко врха Плочник (кота 1205 m н.в), локалитета Велика гробница (кота 1115 m н.в), коте 1097 m н.в, до Кадине чуке (кота 1111 m н.в) и даље истим правцем северном границом КО Жарево, преко локалитета Магулина (кота 1046 m н.в), Врата (кота 1072 m н.в), преко коте 944 m н.в. до врха Чукар (кота 1065 m н.в). И даље истим правцем преко коте 1051 m н.в, локалитета Локвеник (кота 1007 m н.в), Округлица, до коте 921 m н.в, наставља југозападном границом КО Батоте преко узвишења Хумка (кота 993 m н.в), до узвишења Велики Трупац (кота 1004 m н.в). Овде граница улази у КО Батоте до узвишења Мали Трупац (кота 1004 m н.в), иде засеоком Марковић, коте 913 m н.в, преко локалитета Гавранић, врха Ђурина липа (кота 1011 m н.в), Велико Брдо (кота 1003 m н.в), Главић (кота 1039 m н.в), до локалитета Сто. Одавде се граница ломи ка југоистоку преко коте 1142 m н.в. до Црне чуке (кота 1196 m н.в), у правцу југозапада преко локалитета Растин брег, коте 1088 m н.в, скреће ка југу локалитетом Ораовачко брдо, коте 776 m н.в. до пресека са ужом зоном заштите.
1.1.3.1. Координате тачака описа зоне III санитарне заштите
Координате тачака описа зоне III санитарне заштите:




ознака

X

Y

Ознака

X

Y

ознака

X

Y





III – 1

4792881

7485804

III – 23

4791487

7505431

III – 45

4776663

7501571



III – 2

4794179

7486654

III – 24

4791951

7506735

III – 46

4777055

7500042



III – 3

4794428

7487731

III – 25

4791133

7507575

III – 47

4776773

7498993



III – 4

4793801

7489008

III – 26

4790213

7508635

III – 48

4775551

7497727



III – 5

4793131

7489644

III – 27

4790387

7509803

III – 49

4776159

7496102



III – 6

4792672

7490336

III – 28

4789198

7510391

III – 50

4776678

7495268



III – 7

4793316

7491484

III – 29

4788363

7509667

III – 51

4777757

7494675



III – 8

4793660

7492138

III – 30

4786562

7509818

III – 52

4778132

7493567



III – 9

4794325

7492512

III – 31

4785002

7509631

III – 53

4778171

7492885



III – 10

4793930

7493486

III – 32

4783237

7510471

III – 54

4779387

7492136



III – 11

4794933

7494082

III – 33

4782675

7510832

III – 55

4780586

7492428



III – 12

4794907

7494612

III – 34

4781482

7510932

III – 56

4780658

7492912



III – 13

4795682

7495072

III – 35

4780748

7511192

III – 57

4781680

7492462



III – 14

4796299

7495916

III – 36

4779658

7511150

III – 58

4783096

7491511



III – 15

4796082

7496493

III – 37

4777623

7511109

III – 59

4783893

7491550



III – 16

4795538

7498172

III – 38

4777690

7510776

III – 60

4785189

7490668



III – 17

4794580

7499458

III – 39

4777318

7509823

III – 61

4786502

7490636



III – 18

4794636

7501723

III – 40

4777486

7509275

III – 62

4788079

7489378



III – 19

4794112

7502768

III – 41

4776810

7507670

III – 63

4789672

7488435



III – 20

4792699

7503582

III – 42

4774478

7506627

III – 64

4790175

7487392



III – 21

4792816

7504273

III – 43

4774187

7504223

III – 65

4791508

7486402



III – 22

4792343

7504544

III – 44

4775030

7503175






1.1.4. Зона III (шира зона санитарне заштите акумулације 
	„Ћелије”)
Зона III (шира зона санитарне заштите) – која се дефинише на делу слива акумулације „Ћелије” у северном и североисточном обухвату Просторног плана на делу катастарских општина: Батоте, Брзеће, Радманово, Гочманци, Жарево и Шошиће (67,97 km2).
Елементи за обележавање зона садржани су у рефералној карти број 4. „Спровођење Просторног плана” и Детаљној карти спровођења зоне I санитарне заштите 4а (листови 1, 2 и 3) у размери 1 : 2500.
1.1.5. Биланс површина зона санитарне заштите
Биланс површина према територијалном обухвату и зонама заштите акумулације приказан је у следећој табели:
Табела 2. Биланс територијалног обухвата и зона санитарне заштите акумулација (у km2)




Општина

Насеље

КО

зона непосредне заштите са акумулацијом (зона I) 
				
слива акумулације „Селова”

ужа зона заштите (зона II) слива акумулације „Селова”


шира зона заштите (зона III) слива акумулације „Селова”


шира зона заштите (зона III) слива акумулације „Ћелије”


изван зона заштите

укупно






1

2

3

4

5

3+4+5





Брус 

Батоте 

Батоте 

0,00

0,00

4,56

36,54

4,87

45,97



Бело Поље 

Бело Поље 

0,00

0,00

3,2

0,00

0,00

3,2



Блажево 

Блажево 

0,00

0,00

6,17

0,00

0,00

6,17



Бозољин 

Бозољин 

0,00

0,00

8,3

0,00

0,00

8,3



Боранци 

Боранци 

0,00

0,00

8,96

0,00

2,84

11,8



Брзеће 

Брзеће 

0,00

0,00

9,91

16,03

0,14

26,07



Витоше 

Витоше 

0,00

0,00

9,5

0,00

0,00

9,5



Горње Левиће 

Горње Левиће 

0,00

0,00

14,61

0,00

0,04

14,65



Градац 

Градац 

0,00

0,00

5,64

0,00

0,00

5,64



Домишевина 

Домишевина 

0,00

0,00

4,32

0,00

0,00

4,32



Доње Левиће 

Доње Левиће 

0,00

0,00

6,62

0,00

0,00

6,62



Ђерекари 

Ђерекари 

0,00

0,00

2,37

0,00

0,00

2,37



Жарево 

Жарево 

0,00

0,00

11,71

3,08

0,00

14,79



Иричићи 

Иричићи 

0,00

0,00

4,47

0,00

0,00

4,47



Кнежево 

Кнежево 

0,00

0,00

3,41

0,04

0,03

3,48



Ковизла 

Ковизла 

0,00

0,00

6,34

0,00

0,00

6,34



део насеља Ливађе

Гочманци 

0,00

0,00

0,03

3,42

0,00

3,46



Равниште 

Равниште 

0,00

0,00

9,58

0,00

0,00

9,58



Радманово 

Радманово 

0,00

0,00

0,86

6,40

0,00

7,26



Радуње 

Радуње 

0,00

0,00

6,76

0,00

0,00

6,76



Судимља 

Судимља 

0,00

0,00

6,77

0,00

0,00

6,77



Чокотар 

Чокотар 

0,00

0,00

2,67

0,00

0,00

2,67



Шошиће 

Шошиће 

0,00

0,00

11,72

2,44

0,00

14,16



Куршумлија 

Бабица 

Бабица 

0,00

0,00

15,17

0,00

0,00

15,17



Влахиња 

Влахиња 

0,00

0,00

0,00

0,00

13,63

13,63



Данковиће 

Данковиће 

0,00

0,00

0,00

0,00

13,71

13,71



Доња Микуљана 

Доња Микуљана 

0,00

0,00

0,00

0,00

1,68

1,68



Жалица 

Жалица 

0,01

0,38

4,82

0,00

0,01

5,21



Жуч 

Жуч 

0,00

0,00

0,00

0,00

10,14

10,14



Игриште 

Игриште 

0,09

0,81

11,96

0,00

7,85

20,71



Луково 

Луково 

0,03

0,40

25,10

0,00

0,01

25,54



Љутова 

Љутова

0,05

0,70

6,38

0,00

0,00

7,13



Магово 

Магово 

0,00

0,03

5,99

0,00

0,03

6,05



Мерћез 

Мерћез 

0,38

2,85

2,04

0,00

0,01

5,28



Мрче 

Мрче 

0,00

0,00

12,56

0,00

0,00

12,56



Парада 

Парада 

0,00

0,00

10,46

0,00

0,00

10,46



Пардусе 



Пачарађа 

Пачарађа 

1,65

4,44

2,51

0,00

0,00

8,6



Певаштица 

Певаштица 

0,00

0,17

5,93

0,00

0,02

6,12



Перуника 

Перуника 

0,00

0,00

0,00

0,00

8,28

8,28



Растелица 

Растелица 

0,00

0,00

2,88

0,00

9,89

12,77



Селова 

Селова 

0,41

1,35

2,09

0,00

6,85

10,69



Сеоце 

Сеоце 

0,00

0,00

17,55

0,00

0,00

17,55



Калиманце 



Требиње 

Требиње 

0,00

0,00

17,85

0,00

0,00

17,85



Трећак 

Трећак 

0,00

0,00

9,37

0,00

0,00

9,37



Штава 

Штава 

0,00

0,00

30,39

0,00

0,00

30,39



Жељова 



Трешњица 



Мијачић 



Просторни план


2,60

11,13

331,52

67,97

80,01

493,24



Извор: Закон о територијалној организацији Републике Србије
Површина комплекса подбранског објеката – постројења за пречишћавање воде „Селова”, лоцираног 250 m низводно, на левој обали Топлице износи око 0,032 km2. Објекти постројења распоређени су на падини благог нагиба према кориту реке Топлице (око 6º, између изохипси 465 и 482 m н.в).
Укупна дужина магистралног цевовода на територији Просторног плана износи око 15,03 km. Површина коридора резервисана за његову изградњу је око 0,45 km2, по 15 m лево и десно од осовине магистралног цевовода. 
	
1.2. Посебне намене подручја Просторног плана
Посебне намене подручја Просторног плана којe су кључне за утврђивање планских решења јесу:
– слив акумулацијe „Селова” који представља битну окосницу у саставу Доње-јужноморавског регионалног система и Топличког подсистема за снабдевање насеља водом и Јужноморавског речног система за интегрално коришћење, уређење и заштиту вода;
– слив акумулације „Ђелије” који представља важан објекат у саставу Расинско-моравског регионалног система за снабдевање насеља водом и Западноморавског речног система за интегрално коришћење, уређење и заштиту вода;
– подручје Националног парка Копаоник и примарне туристичке дестинације Копаоник; 
	
– остале посебне намене, утврђене планским и стратешким документима на националном нивоу и условима Министарства одбране.
2. ОБАВЕЗЕ, УСЛОВИ И СМЕРНИЦЕ ИЗ ПРОСТОРНОГ ПЛАНА РЕПУБЛИКЕ СРБИЈЕ И ДРУГИХ РАЗВОЈНИХ ДОКУМЕНАТА
2.1. Закон о Просторном плану Републике Србије од 2010. до 2020. године 
	
Просторним планом Републике Србије(у даљем тексту: ППРС) утврђене су дугорочне основе организације, уређења, коришћења и заштите простора Републике Србије у циљу усаглашавања економског и социјалног развоја са природним, еколошким и културним потенцијалима и ограничењима на њеној територији. ППРС се разрађује регионалним просторним плановима, просторним плановима подручја посебне намене, просторним плановима за подручја утврђена ППРС, просторним плановима јединица локалне самоуправе, урбанистичким плановима, плановима и програмима развоја, прописима и општим актима донетим за њихово спровођење. ППРС представља основ за дефинисање стратегија на државном, регионалном и локалном нивоу у мери у којој имају утицај на просторни развој Републике Србије, њених региона и јединица локалне самоуправе. Као стратешки развојни документ, ППРС припремљен је за временски период до 2020. године.
Просторни план је у ППРС сврстан у приоритетне планове за израду (поглавље VII „Ка остварењу плана”). Кроз поглавље 2.2. „Еколошка повезаност, уређеност и одрживост” (III-2) наводи се да је јужна Србија целина која има највеће просторно развојне проблеме (заостала привредна структура, гашење највећег броја привредних јединица, енормни социјални проблеми, проблеми граничног појаса и др.), тако да захтева највеће интервенције и подршку Републике Србије. Подручје које је обухваћено Просторним планом спада у неразвијена подручја. Обухваћени су делови територија општина Куршумлија и Брус, који припадају групи демографски крајње угрожених подручја (поглавље V-2 „Становништво, насеља и социјални развој”); као структурни тип 3 руралног подручја Србије, која по карактеристикама јесу хетерогена рурална подручја, али је њихова заједничка карактеристика да су то периферна подручја у граничним регионима и областима Републике Србије. Карактерише их још и изразито ниска густина насељености (општинa Куршумлија до 50 ст/km2, општина Брус до 100 ст/km2), неповољна старосна и образовна структура становништва, слаба инфраструктурна опремљеност, највиша стопа руралног сиромаштва и укупна незапосленост, привредне гране усмерене ка коришћењу природних ресурса, пољопривреда разорена неповољним географским и структурним карактеристикама и урбаним развојем и слаби услови за пољопривредну производњу. Део подручја Просторног плана припада високопланинским подручјима Републике Србије, са стратешким приоритетом: развој туристичког центра Копаоник, туристичке, саобраћајне и техничке инфраструктуре, интегрисање понуде са подпланинским селима, унапређење пољопривреде и других комплементарних активности и др. Посебну пажњу треба посветити развоју и могућностима примене алтернативних извора енергије (биомаса, биогас, МХЕ, геотермална и енергија сунца и ветра). У области развоја водопривредне инфраструктуре до 2014. године један од основних циљева је стављање у функцију акумулације „Селова”. У делу ППРС који се односи на одрживи развој економије, транспорта и инфраструктуре (V-3), поглавље 3.3.5. „Водопривреда и водопривредна инфраструктура”, дата је оптимизација интегралних водопривредних система на јединственом водопривредном простору Републике Србије и усклађивање њиховог развоја са циљевима очувања животне средине и других корисника простора. Од 18 регионалних система за снабдевање насеља водом највишег квалитета, „Селова” припада Доње-јужноморавском регионалном систему и Јужноморавском речном систему. Приоритетно је водоснабдевање из изворишта површинских вода, уз обавезу примене одговарајућих мера заштите. Дугорочни програмски циљ је враћање квалитета површинских вода у захтеване класе квалитета (I, IIа и IIб класа). Развој туризма усмерен је развојем кластера средишња и западна Србија, примарно туристичке дестинације Копаоник (кроз целогодишњу понуду), односно кроз развој секундарних туристичких простора. Подручје припада квалитетној животној средини претежно под воћњацима, виноградима, ливадама, пашњацима и шумама. Стратешки приоритет је побољшање квалитета површинских и подземних вода, изградњом постројења за пречишћавање отпадних вода (у даљем тексту: ППОВ) у насељима са највећим утицајима на изворишта, као и обезбеђење рационалног коришћења воде увођењем нових технологија и рециркулације. У области заштите природних добара, посебан значај дат је заштити планинских подручја (НП Копаоник), заједно са заштитом изворишта и водотокова прве категорије. 
	
2.2. Уредба о утврђивању Водопривредне основе Републике Србије
Водопривредна основа Републике Србије (у даљем тексту: ВОС) је основни документ којим се утврђује стратегија коришћења вода, заштите вода и заштите од вода на територији Републике Србије, као јединственог водопривредног простора. Основни стратешки циљ ВОС je: „oдржавање и развој водног режима којим се обезбеђују најповољнија и најцелисходнија техничка, економска и еколошка решења за јединствено управљање водама, заштиту од штетног дејства вода, заштиту вода и коришћење вода”. Основни задатак ВОС-а је да обезбеди остваривање наведеног основног стратешког циља, водећи рачуна о конфликтима појединих водопривредних области и грана и захтевима осталих корисника простора.
Акумулација „Селова” у изградњи, на Топлици, је део Доње-јужноморавског регионалног система – Топлички подсистем. Овај систем обухвата слив Јужне Мораве низводно од Грделичке клисуре. Изворишта висококвалитетне воде налазе се углавном по ободу овог подручја, док су највећи потрошачки центри у средишњем делу, у долинама већих река. 
	
Окосницу Топличког подсистема чини акумулација „Селова”. Из ње се обезбеђују потребне количине вода за водоснабдевање насеља у општинама: Куршумлија, Блаце, Прокупље, Житорађа, Мерошина и Дољевац, као и део потреба за висококвалитетном водом насеља на територији града Ниша. Треба истаћи да су услови за заштиту квалитета вода реке Топлице и употреба истих од осталих корисника веома отежане због малих протицаја у доба маловођа, па је поред коришћења акумулације за оплемењивање малих вода, потребно предузети све додатне расположиве мере како би се протицаји у реци, у доба маловођа, повећали. У овом циљу дата су и одређена алтернативна решења за водоснабдевање насеља у неким од наведених јединица локалне самоуправе (Мерошина, Дољевац и Ниш).
Према ВОС-у, прогнозиране су укупне потребе за водом (високо квалитетне воде за домаћинства и индустрију) до 2021. године. Оне за општине чији су делови територије обухваћени Просторним планом износе: Куршумлија (8,3 х 106 m³/год) и Брус (4,0 х 106 m³/год).
Дефинисан је обим потребних антиерозионих радова у сливу акумулације „Селова” који обухватају око 30.078 m³ грађевинских и око 3514 ha биолошких радова.
2.3. Уредба о утврђивању Регионалног просторног плана за подручје Нишавског, Топличког и Пиротског управног округа
Регионални просторни план за подручје Нишавског, Топличког и Пиротског управног округа, који је утврђен Уредбом о утврђивању Регионалног просторног плана за подручје Нишавског, Топличког и Пиротског управног округа („Службени гласник РС”, број 1/13), има површину која обухвата 7717 km2, од чега је у обухвату Просторног плана 268,89 km2 (3,48%) (на делу територије општине Куршумлија), за који су релевантне следеће његове одредбе:подручје ће се развијати ван функционалног урбаног подручја (у даљем тексту: ФУП) Ниша, са положајем на коридору интензивног развоја, везе са АП Косово и Метохија; планиран је развој Доње-јужноморавског регионалног система водоснабдевања, који се ослања на неколико подсистема, Топлички, Нишавски и Моравички. Топлички систем ослања се на акумулацију у изградњи „Селова” на реци Топлици, са које ће се водом снабдевати насеља у локалним самоуправама: Куршумлија, Блаце, Прокупље, Житорађа, Мерошина, Дољевац и Ниш; израда планске и пројектне документације за део аутопута Е-80 – државног пута IБ реда бр. 35 (Ниш–Прокупље–Куршумлија), чиме се у ширем појасу пута IБ реда бр. 35, планом резервише потенцијални коридор, као и активности на изградњи деонице Ниш–Прокупље у дужини од око 23 km; гасификација подручја ће уследити након реализације магистралног гасовода из главног регулационог чвора (у даљем тексту: ГРЧ) „Орљане”од кога ће наставити два крака магистралног гасовода: МГ-11-01 ка Лесковцу и Врању и МГ-11-02 ка Блацу, Куршумлији и Косову (преко територија јединица локалних самоуправа Дољевац, Житорађа, Прокупље и Куршумлија); постоје значајне могућности за изградњу већег броја малих хидроенергетских постројења – МХЕ на мањим бујичним водотоцима, али и на постојећим акумулацијама, на којима се до сада нису користили расположиви водни ресурси у области хидроенергетике; туристички простор обухвата делове туристичког кластера Средишња и Западна Србија; део подручја припада туристичком рејону Топлички рејон (са планинама и бањама), где ће главна туристичка понуда бити организована у Т 1-3 комплексима – дестинацијама (у даљем тексту: к-д) и местима (туристички к-д Т-1 око општинског центра Куршумлија (где се превезује са к-д Т-2), са делом Копаоника, Куршумлијском Бањом, Луковском Бањом и др;туристички к-д Т-2 око општинског центра Куршумлија (где се превезује са к-д Т-1) и Прокупље (где се превезује са к-д Т-3), са природним добром Радан планине, Ђавољом Вароши, Пролом Бањом и др; и туристички к-д Т-3 око општинског центра Прокупље (где се превезује са к-д Т-2)и Блаце, са целим венцем Јастрепца, који се протеже и у мањим деловима општина Мерошина и Алексинац у Нишавском управном округу; заштита уређење и унапређење природних добара;очување квалитета ваздуха, воде, земљишта, смањеног утицаја буке, рационална потрошња природних и створених ресурса; интегрисање непокретних културних добара у савремене друштвене процесе на основу методологије активне конзервације, политике одрживог развоја и препорука потврђених међународних конвенција у правцу стварања ефикасног система управљања заштитом и презентацијом непокретних културних добара уз усклађивање степена комерцијализације са принципима одрживог коришћења необновљивих ресурса.
2.4. Уредба о утврђивању Регионалног просторног плана за подручје Шумадијског, Поморавског, Рашког и Расинског управног округа 
	
Регионални просторни план за подручје Шумадијског, Поморавског, Рашког и Расинског управног округа који је утврђен Уредбом о утврђивању Регионалног просторног плана за подручје Шумадијског, Поморавског, Рашког и Расинског управног округа („Службени гласник РС”, број 39/14), има површину 11559 km2, од чега је у обухвату Просторног плана 224,35 km2 (1,94 %), (на делу територије општине Брус), за који су релевантне следеће његове одредбе: западни и северозападни део подручја припада високопланинским подручјима Републике Србије, односно зони Копаоник–Жељин–Столови–Гоч; подручје ће се већим делом развијати у оквиру ФУП-а центра националног значаја Крушевац; гасификација подручја ће уследити након реализације магистралног гасовода Појате–Крушевац–Врњачка Бања и даље ка западној Србији; препоручује се примена алтернативних извора енергије; планиран је развој Расинско-поморавског регионалног система за снабдевање водом и Западноморавског регионалног система коришћења, уређења и заштите речних вода што опредељује коришћење, заштиту вода и заштиту од вода и ширење водопривредне инфраструктуре Расинског система ка Параћину; развој туризма предвиђен је у склопу кластера средишња и западна Србија, примарне туристичке дестинације Копаоник (кроз целогодишњу понуду), односно кроз развој секундарних туристичких простора; стратешки приоритет је побољшање квалитета површинских и подземних вода, реализација ППОВ у насељима са највећим утицајима на изворишта, обезбеђење рационалног коришћења воде у индустрији и енергетици увођењем нових технологија и рециркулације; и посебан значај је, у области заштите природних добара, дат НП Копаоник и другим просторима (Јастребац, Гоч–Жељин–Столови и акумулација „Ћелије”) за које је предвиђено дефинисање статуса, просторног обухвата и режима заштите.
2.5. Уредба о утврђивању Просторног плана подручја посебне намене Националног парка Копаоник
Просторни план подручја посебне намене Националног парка Копаоник(у даљем тексту: ППППН НП Копаоник), који је утврђен Уредбом о утврђивању Просторног плана подручја посебне намене Националног парка Копаоник („Службени гласник РС”, број 95/09), је простор посебних природних и туристичких вредности од националног значаја. Обухвата око 10,32% територије Просторног плана, или око 51 km2 (на деловима територије општине Брус КО: Бозољин, Равниште, Кнежево, Брзеће и Гочманци). Дефинисане су зоне са режимима заштите I, II и III степена НП Копаоник, као и зоне од интереса за развој туристичко-рекреативних активности, тако да први степен заштите чине природни резервати, споменици природе и непокретнa културна добра; други степен заштите чине зоне предеоних целина, станиште природних реткости, остале природне вредности и непокретна културна добра; трећи степен заштите чине све остале површине НП Копаоник ван утврђених основних површина у првом и другом степену заштите. Дефинисана су правила коришћења, уређења и заштите природе, пољопривредног и шумског земљишта, као и правила уређења и одрживог просторног развоја (мреже насеља и становништва, руралних подручја, привредних делатности, јавних служби, инфраструктурних система и др.). Доминантна привредна активност, компатибилна са заштитом НП Копаоник је развој туризма у туристичким подцентрима Туристичког центра Копаоник: Јарам (делом на територији општине Рашка), Сребрнац, Рендара и Брзеће, туристичким насељеним местима – Крива Река и Кнежево, затим алпска и нордијска скијалишта и др.), уз интеграцију са бројним туристичким ресурсима и природним и културним вредностима у непосредном окружењу. Као доминантан вид туризма предвиђен је стационарни и излетнички планински туризам, са целогодишњим коришћењем капацитета понуде (у зимском периоду алпско скијање и активности осталих зимских спортова, и у летњем периоду бројни видови спортско-рекреативног туризма).
2.6. Релевантне националне и локалне стратегије, планска 
	и друга документација
У Просторни плану грађене су смернице и стратешка опредељења следећих националних стратегија: Национална стратегија одрживог развоја („Службени гласник РС”, број 57/08); Национална стратегија о старењу („Службени гласник РС”, број 76/06); Уредба о утврђивању Водопривредне основе Републике Србије; Стратегија пољопривреде и руралног развоја Републике Србије за период 2014–2024. године („Службени гласник РС”, број 85/14); Стратегија развоја шумарства Републике Србије („Службени гласник РС”, број 59/06); Стратегија развоја туризма Републике Србије („Службени гласник РС”, број 91/06); Стратегија управљања отпадом за период 2010–2019. године („Службени гласник РС”, број 29/10);Одлука о утврђивању Стратегије развоја енергетике Републике Србије до 2015. године („Службени гласник РС”, број 44/05); Стратегијa развоја железничког, друмског, водног, ваздушног и интермодалног транспорта у Републици Србији од 2008. до 2015. године („Службени гласник РС”, број 4/08); Уредба о еколошкoj мрежи; стратешки, развојни и акциони планови и документи и др. Такође су консултоване и националне стратегије коју су престале да важе: Стратегијa регионалног развоја Републике Србије за период од 2007. до 2012. године („Службени гласник РС”, број 21/07); Уредба о утврђивању Програма остваривања Стратегије развоја енергетике Републике Србије до 2015. године за период од 2007. до 2012. године („Службени гласник РС”, бр. 17/07, 73/07, 99/09 и 27/10); Стратегија развоја телекомуникација у Републици Србији од 2006. до 2010. године („Службени гласник РС”, бр. 99/06 и 4/09);
Поред наведених стратегија, коришћени су и локални плански и развојни документи: Просторни план општине Брус („Службени лист општине Брус”, број 3/13) – „Инфоплан” д.о.о. Аранђеловац, 2012; Просторни план јединице локалне самоуправе Куршумлија – концепт плана – Архитектонски факултет Универзитета у Београду, 2012. године; Просторни план подручја посебне намене „Селова”, Документациона основа, Јавно предузеће за планирање, пројектовање и аутоматску обраду података „Инфоплан” Аранђеловац, Аранђеловац, 1991. године; План генералне регулације (у даљем тексту: ПГР) за насеље Брзеће – Копаоник – концепт плана, „Инфоплан” д.о.о. Аранђеловац, 2013; лан детаљне регулације (у даљем тексту: ПДР) локалитета „Јарам” на Копаонику у општини Брус, Архитектонски факултет Универзитета у Београду, 2007; ДР „Сребрнац” на Копаонику у општини Брус, Архитектонски факултет Универзитета у Београду, 2007; Акумулација „Селова”– Главни пројекат, Књига XVII, Елаборат о обавештавању и узбуњивању становништва на подручју угроженом од евентуалног рушења бране„Селова”, Свеска 1. – Општи део са хидрауличким прорачуном, Енергопројект, Београд, 1986; Водоводни систем „Селова”, – Главни пројекат постројења за прераду воде (у даљем тексту: ППВ) „Селова”, Књига IX, Детаљна анализа утицаја ППВ „Селова” на животну средину, Енергопројект – МДД Хидроинжењеринг, ДД у мешовитој својини, Нови Београд, 1998; Извођачки пројекат сервисно-градилишног пута на левој обали акумулације Селова од km 0+000,00 km 5+137,72, ВИОР Велика Морава А.Д. Београд, 2010; УДК: 620.196 – Оригинални научни рад: Утицај противерозионих радова у сливу реке Топлице узводно од бране „Селова” на интензитет ерозије земљишта – Станимир Костадинов, Нада Драговић, Миодраг Златић, Мирјана Тодосијевић – Шумарски факултет Универзитета у Београду, Водопривреда 0350-0519, 40 (2008) 231-233 п, 115-126; УДК 911.2:627.14(497.11) – Оригинални научни рад: Карактеристике великих вода набујичним сливовима у Србији – Ратко Ристић, Борис Радић, Невена Васиљевић – Гласник српског географског друштва 2009. године; Водопривредно уређење долине реке Топлице – вишенаменска акумулација Селова – од идеје до реализације 1950–1986. год. – Београд, 1994. године, Миодраг Дедић, дипл. грађ. инж.
3. СКРАЋЕНИ ПРИКАЗ И ОЦЕНА ПОСТОЈЕЋЕГ СТАЊА (ПОТЕНЦИЈАЛИ И ОГРАНИЧЕЊА, SWOT АНАЛИЗА)
3.1. Посебна намена подручја
3.1.1. Воде, водна и водопривредна инфраструктура
3.1.1.1. Хидрографске, хидролошке и водопривредне особености ширег подручја акумулације
Подручје Просторног плана карактеришу два већа слива и то: на северу слив Расине и у централном, јужном и источном делу слив Топлице.
У геолошком смислу територија је претежно изграђена од водоодрживих стена, па је отицање воде површинско. Већина вода припада сливу реке Топлице који је највећи речни ток на овом подручју, а уједно то је и највећа лева притока Јужне Мораве, како по протоку воде, тако и по површини слива која укупно износи 2217 km2. Западну границу слива формира планински масив Копаоника који га одваја од Доњег Ибра, Горњег Лаба и Малог Косова. Северну границу чине Велики и Мали Јастребац, иза којих се пружају области Жупе, Расине и Алексиначког Поморавља. На истоку се налази долина Јужне Мораве код Ниша, док јужне границе чине планине Видојевица и Пасјача. Цела област, као и река која кроз њу протиче, добили су назив по великом броју извора топле минералне воде тзв. топлица или бања (Пролом, Луковска, Куршумлијска), које су познате још од римског доба. 
	
Сливно подручје акумулације „Селова” обухвата горњи део слива реке Топлице на источним падинама планине Копаоник. Укупна површина њеног слива до преградног места је 349 km2 
	(16%).
Табела 3. Основни параметри слива




Параметар

Ознака

Вредност



Површина слива

A-km2

346,05



Дужина слива

L-km

33,2



Обим слива

O-km

94,06



Кота врха слива

Kv–m н.в.

2017,0



Најнижа кота у сливу

Kn–m н.в.

456,4



Средња надм. висина слива

Nsr-m н.в.

971,10



Средња висинска разлика

D-m

514,7



Средњи пад слива

Isr-%

37,44



Релативни пад тока

It-%

4,72



Локални ерозиони базис

H-m

1.560,6



Густина хидрогр. мреже

G – km/km2

2,23



Извор: УДК: 620.196 – Оригинални научни рад: Утицај противерозионих радова у сливу реке Tоплице узводно од бране „Селова” на интензитет ерозије земљишта – Станимир Костадинов, Нада Драговић, Миодраг Златић, Мирјана Тодосијевић – Шумарски факултет Универзитета у Београду
На подручју Просторног плана постоје бројни извори од којих су неки са хладном водом, док су неки лековити и са повећаном радиоактивношћу и минерализацијом воде. Највећи извори на Копаонику на подручју Просторног плана су Бела река, изнад Брзећа, врело Гвоздац и Дубока, који су на подручју НП Копаоник и заштитне зоне НП Копаоник, издвојени као хидролошки споменици: 
	
– врело Дубока, највеће у НП, на контакту мермера и хлоритских шкриљаца, издашности до 65 l/s, у клисури истоимене реке, на 1115 mн.в, у оквиру резервата „Дубока”. На врелу се појављују воде подземног тока Дубоке, која понире скоро у целини у речном кориту око 1 km узводно. Врело одражава сву сложеност хидролошких односа и механизама циркулације вода у карбонатним теренима, што се посебно карактерише односом минималне и максималне издашности. Заштитом врела биће обезбеђено функционисање хидрогеолошког система (понор – подземни ток – врело). Поред непосредних простора око понора и врела, заштитом ће бити обухваћен и појас речног корита између ова два објекта у ширини од 50 m;
– врело Гвоздац у Брзећкој реци, разбијено извориште гравитационог типа на контакту мермера и гранодиорита, просечне издашности од 19 l/s, у оквиру резервата „Метође”;
– гејзир Гвоздац у Брзећкој реци, пулсирајући излив воде из напуштене бушотине у гранодиоритима, са висином млаза до 5 m, издашности око 2 l/s, у оквиру резервата „Метође”. Иако је антропогеног порекла, гејзир је интересантан због неуобичајене појаве воде под притиском, режима издани и туристичке атрактивности.
Од хидролошких појава, карактеристичних за краст констатован је један понор и једно карстно врело. Ове две појаве су у међусобној вези тако да чине јединствени хидролошки систем. Понор Дубоке је у виду зјапеће пукотине у кречњаку, елипсастог облика. Дубина понорског вертикалног канала је око 2 m, а при дну је дијаметра око 1,5 m. На дну је засут кречњачким и гранитно-офијолитским блоковима, са песком од шкриљаца и пешчара. Укупни капацитет понора је око 500 l/s, а ако дотицај буде већи, онда поток прелази преко понора и даље тече, до тада сувом долином. Врело Топлице се јавља на око 900 m низ долину од понора. У основи се јавља испод кречњачког блока, који је у северном делу пробијен жлебом суве долине. Примарно извориште је маскирано великом масом кречњачких и других камених блокова, тако да се оно јавља у виду великог броја млазева, који обилазе блокове. Ово је веома снажно врело. Његова издашност у максимуму је већа од 1 m³/s, што указује да осим понора ово врело дренира и друге кречњачке терене.
Топлица настаје на Копаонику, испод врха Сувог Рудишта, спајањем Ђерекарске и Блажевске реке и у горњем току протиче кроз уску и до 500 m дубоку долину, па се раније овај крај звао „Топлица Тијесна”. Низводно од Куршумлије протиче кроз Топличку котлину. Долина јој је широка и плитка. То је некадашња „Топлица Равна”. Код Прокупља тече кратким сужењем (Хисарски теснац – епигенија), а затим улази у равницу Добрича и до ушћа има изглед равничарске реке са изразито вијугавим током. Дужина реке је 136 km. Просечан проток воде на ушћу је 102 m³/s. Колебање протока у току године је веома велико. Минимална издашност извора реке Топлице износи 1,1 m³/s,а максимална 45 m³/s. Температура воде на извору износи 7 °C. Вода истиче на висини од 2017 m н.в. Топлица просечно у реку Јужну Мораву донесе 102 m³/s воде. Река Топлица је 1935. године имала проток чак 986 m³/s, то је био највећи проток икад забележен на Топлици. Најзначајнија притока је Косаница, ван границе Просторног плана. Ђерекарска река има мањи слив и мање притока са мањом густином дренажне мреже (1675 km/km2) од Блажевске реке која има густину дренаже од 2534 km/km2. Долине Топлице, Ђерекарске и Блажевске реке су веома уске, местимично клисурастог типа. Тип дренажне мреже је субдендритичан, а слив је изразито асиметричан. Десна страна има развијену дренажну мрежу и захвата скоро 70% слива, док лева страна има знатно мање притока. Овако развијена дренажна мрежа има утицаја на веће могућности продукције и транспорта. 
	
На делу свог горњег тока, Топлица прима већи број притока. Највећа њена десна притока на територији Просторног плана је Луковска река, која настаје од Штавске и Требињске реке. У долини ове реке смештена је Луковска Бања са 37 термоминералних извора, затим Бабичка река, Ранковица и Праворађска. Притоке са десне стране су погодне за изградњу мини акумулација, а сада наносе знатне штете, јер су бујичног карактера. Подручје овог дела одводњавају и Качаруша, Мала и Паваштичка река, леве притоке Топлице, као и велики број потока. 
	
У алувијалној равници Топлице подземне воде се налазе на дубини 1–3m.
На територији Просторног плана постоје истражна и експлоатациона поља подземних вода, и то: 
	
– Експлоатациона права за коришћење термоминералних вода из бунара лоцирана су на подручју изворишта села Магова (општина Брус) и села Жарево (општина Куршумлија); 
	
– Сагласност на Пројекат коришћења природног ресурса – термоминералних подземних вода одређена је на територији Луковске бање и једним делом на подручју КО Брзеће; 
	
– Одобрење за извођење примењених хидрогеолошких истраживања дато је за простор „Минине и Сребрначке реке” ка Копаонику (општина Брус).
Годишњи плувиометријски режим је повољан. Међу падавинама киша заузима прво место, као најчешћи и најраспрострањенији облик. Број дана са снежним покривачем у току године износи више од 100. Снегови са извесним одступањима падају од краја новембра и трају до месеца маја, просечно 130–230 дана годишње. По подацима Републичког хидрометеоролошког завода Србије у периоду 1981–2010. године на ширем подручју слива акумулације „Селова” просечна висина годишњих падавина је 780 mm. Највише падавина се излучи током маја и јуна, а најсувљи месеци су јануар и фебруар. Распоред и висину падавина по месецима показује следећа табела: 
	
Табела 4. Просечне месечнe и годишњe атмосферске падавине (у mm) у периоду 1981–2010. године




месец/година станица

Блажево 

Копаоник 

Куршумлија 

Пачарађа 

Луково 

Селова 

Сеоце*

Штава

Трећак 

Просек падавина збирно за све станице





Јануар

52,2

60,9

42,3

42,1

50,5

42,7

51,4

60,5

43,6

49,6



Фебруар

49,8

65,0

42,6

39,5

46,4

41,7

58,2

54,7

41,9

48,9



Март

61,4

74,1

45,5

58,8

61,9

50,0

86,0

71,5

48,9

62,0



Aприл

69,9

88,1

54,9

61,5

65,7

56,4

46,9

88,7

59,9

65,8



Мај

83,3

113,6

65,3

72,9

70,2

87,5

83,7

100,7

67,0

82,7



Јун

88,3

107,9

65,4

81,7

74,4

66,4

106,2

97,1

62,9

83,4



Јул

72,8

90,3

65,2

73,6

58,3

55,4

60,6

85,5

51,9

68,2



Август

66,0

79,8

44,4

51,2

42,3

42,7

55,4

68,5

41,9

54,7



Септембар

69,1

83,7

52,1

55,8

53,9

48,3

56,8

69,1

50,5

59,9



Октобар

61,0

68,7

49,0

51,5

60,2

48,3

99,6

68,1

41,8

60,9



Новембар

77,7

82,1

61,9

62,2

74,9

62,5

73,7

83,0

63,6

71,3



Децембар

65,7

74,8

58,7

59,8

64,4

58,3

92,7

83,1

59,0

68,5



Година

818,2

988,8

647,4

710,5

723,6

660,1

908,3

930,3

633,3

780,0



* Просек месечних и годишњих атмосферских падавина (у mm) у периоду 2007–2011. године
Извор: Републички хидрометеоролошки завод Србије.
Максималне и минималне количине атмосферских падавина (у mm) у периоду 1981–2010. године на годишњем нивоу, приказане су у следећој табели:
Табела 5. Максималне и минималне количине атмосферских падавина (у mm) у периоду 1981–2010. године, на годишњем нивоу




станица

Максималне

минималне



падавине (у mm)

година

падавине (у mm)

година



Блажево 

1058,9

1995.

498,8

1992.



Копаоник 

1230,4

2001.

644,8

1990.



Куршумлија 

934,0

2010.

381,2

1990.



Пачарађа 

966,9

2006.

472,6

1993.



Луково 

1064,0

2007.

369,6

2000.



Селова 

1605,6

2010.

391,0

2000.



Сеоце*

1014,0

2010.

806,1

2008.



Штава

1506,6

1997.

591,6

1990.



Трећак 

968,8

1991.

399,1

2000.



* Просек месечних и годишњих атмосферских падавина (у mm) у периоду 2007–2011. године
Извор: Републички хидрометеоролошки завод Србије.
Према подацима Републичког хидрометеоролошког завода Србије за водомерну станицу Доња Селова за период од 1951–2001. године највећи протицај воде је износио 260 m³/s (19. новембар 1979), а најмањи 0,060 m³/s (1. август 1952). Генерално посматрано, режим отицања Топлице се карактерише већим протицајима у касну јесен и пролеће (обилне падавине, топљење снега и смањена евапотранспирација), док су најмањи протицаји у летњем периоду.
Табела 6. Карактеристични протицаји у профилима станица значајним за Просторни план




Шифра станице

Станица

Река

Qmin god 95% (m³/s)


Qsr god (m³/s)


Qmax1% (m³/s)


Qmax 2% (m³/s)


Површина слива (km2)




47820

МАГОВО

ТОПЛИЦА

0,133

1,63

229,91

154,71

180



47830

ДОЊА СЕЛОВА

ТОПЛИЦА

0,364

3,55

141,59

119,42

353



47825

МЕРЋЕЗ

ЛУКОВСКА

0,169

1,51

128,28

89,06

112



47850

ПЕПЕЉЕВАЦ

ТОПЛИЦА

0,290

7,2

427,04

368,12

986



Извор: Хидролошке подлоге за потребе израде Регионалног просторног плана за подручје Нишавског, Топличког и Пиротског управног округа – ГАФ у Нишу.
За период осматрања од 1951–2001. године на водомерној станици Доња Селова однос забележеног максималног и минималног протицаја је реда величине 4333, на основу чега се овај део тока Топлице сврстава у изразите бујице. У условима појаве јаких киша, топљења снега или коинциденције ових појава, долази до интензивног површинског отицања са слива. Поплавни таласи са великим количинама наноса формирају се на теренима са повољним геолошким и морфолошким својствима.
У сливу владају врло интензивни процеси водне ерозије на граници између јаке и врло јаке ерозије. Најинтензивнији процеси ерозије били су заступљени у сливовима следећих притока реке Топлице: Мала река, Качаруша, Ђерекарска река, Паваштичка река и у горњем делу слива Луковске реке. Заступљени су процеси површинске, браздасте и јаружасте ерозије, као и клизишта.
Стање ерозије у сливу може се илустровати и проносом наноса из слива. Од 1950. године вршено је мерење суспендованог наноса на водомерној станици Доња Селова. Обзиром да је узоркован само један узорак дневно, добијени резултат од 23.000 m³ просечно годишње треба прихватити с резервом, јер представља врло ниску вредност. Према прорачуну продукције и проноса наноса по методама С. Гавриловића у три различита периода: 1956, 1988. и 2006. године, у следећој табели приказане су знатно веће вредности.
Табела 7. Интензитет ерозије и средњи годишњи пронос наноса у сливу пре и после извођења противерозионих радова




Период

категорија ерозије

коеф. ерозије Гавриловић

Wgod m³god-1

Wgod/sp m³god-1 km-2


Ggod m³god-1

Ggod/sp m³god-1 km-2




1956

I

1

969.694,40

2.802,20

624.483,18

1.804,60



1988

II

0,49

332.605,20

961,15

214.197,70

619



2006

III

0,404

249.004,30

719,6

160.358,80

463,4



Извор: УДК: 620.196 – Оригинални научни рад: Утицај противерозионих радова у сливу реке Tоплице узводно од бране „Селова” на интензитет ерозије земљишта – Станимир Костадинов, Нада Драговић, Миодраг Златић, Мирјана Тодосијевић – Шумарски факултет Универзитета у Београду.
У 1988. и 2006. години, уочава се знатно смањење интензитета ерозије у односу на стање из 1956. године. Томе су свакако допринели изведени противерозиони радови. 
	
У периоду 1955–2006. године на падинама слива извeдени су биолошки антиерозивни радови (пошумљавање 2257 ha и затрављивање 1520 ha). Пошумљавања су вршена на голетима које су биле нападнуте ерозијом. Најчешће је вршена густа садња у јаме, а од врста највише су коришћени црни и бели бор. Затрављивање је вршено на ораницама на стрмим падинама и на голетима, уз примену противерозионе смеше трава. Укупна површина третирана биолошким радовима је 3777 ha или 10,91% од укупне површне слива. Треба напоменути да има неких површина где пошумљавање није успело у потпуности. Такве површине су у изворишном делу слива Блажевске реке (Бораначка река).
Други проблем у вези са биолошким радовима је чињеница да је пошумљавање најчешће вршено густом садњом четинара (преко 10000 садница по 1 ha), а касније нису примењиване мере неге (прореде). Такве културе сада немају неку економску вредност, а прети им опасност од евентуалног пожара, сушења, а због густине су неотпорне на снег и ветроизвале.
У периоду 1947–2006. године у сливу Топлице узводно од акумулације „Селова” од грађевинско-техничких радова пројектоване су и изведене само класичне бујичарске преграде. До сада је изграђено укупно 54 преграде различитих висина, али највише их је са корисном висином од 3–5 m са укупном кубатуром зида од 106233 m³. Углавном су грађене од камена у цементном малтеру, камена у суво и нешто мање од бетона. Према броју пројектованих преграда није изграђено ни 20% од предвиђених. Код свих изведених преграда до 2006. године, акумулациони простор је у потпуности испуњен вученим наносом који је формирао заплав (чија дужина зависи од пада корита, пада заплава и висине преграде).
Већи део преграда у горњем делу слива Топлице је рађен са слапиштем и зубом, док неке немају то обезбеђење са низводне стране, због чега је дошло до поткопавања и угрожавања опстанка таквих објеката. Ради сигурности и избегавања опасности од евентуалног рушења ових објеката, треба чешће вршити контролу стања тих објеката и по потреби предузимати хитне интервенције.
Посебан случај представља преграда у Малој реци. Ова преграда, ширине око 35 m и висине 5 m, представља највећи постојећи бујичарски објекат у сливу акумулације „Селова”. Преграда је формирала заплав огромних размера. Формирање овог заплава имало је, и поред великог позитивног ефекта на задржавање ерозионог наноса, и негативни ефекат са аспекта изливања великих вода. Наиме, услед генералног издизања речног корита у зони простирања заплава, велике воде сада угрожавају засеок у приобаљу. То проузрокује потребу за регулисањем речног корита кроз зону заплава.
На основу карте ерозије из 1988. године, срачунат је коефицијент ерозије по Гавриловићу за цео слив узводно од акумулације „Селова” и он за ту годину износи Z=0,49, док за 2006. годину износи Z=0,404, што значи да у сливу тренутно владају процеси средње ерозије са прелазом ка слабој ерозији, али су продукција и пронос наноса и даље велики. Прорачуни продукције и проноса наноса за 2006. годину показују да ће у будућу акумулацију „Селова” и даље доспевати знатне количине наноса сваке године.
3.1.1.2. Водопривредна инфраструктура
3.1.1.2.1. Брана и акумулација „Селова”
Изградња бране започета је 1986. године на реци Топлици код истоименог насељеног места, на 17 km од Куршумлије ка Брзећу, а коначно завршена 2007. године. Вишенаменска акумулација „Селова” је објекат чија је основна намена водоснабдевање, а остале намене су: заштита од поплава, заустављање наноса, производња хидроенергије, узгој риба, туризам, привођење култури спрудова у кориту реке Топлице и др. Акумулација контролише 349 km2 
	слива или 16% слива реке Топлице (2217 km2 ), са просечним годишњим дотоком од 3.7 m³/s, (на основу низа 1946–1983. године), односно 3,51 m³/s (на основу низа 1952–2005. године) на профилу „Селова”. Укупна запремина акумулације је 70.500.000 m³, корисна запремина је 46.000.000 m³, док је запремина за задржавање наноса 4.300.000 m³. Мртви простор износи 7.300.000 m³. За пражњење акумулације потребно је 30 дана. Основне техничке карактеристике бране и акумулације су: брана од каменог набачаја са глиненим језгром (камени материјал је из каменолома Ранковица, јако доброг квалитета, а глинени материјал је из локалног позајмишта и одговара предвиђеним квалитетима) и филтерским слојевима ињекционом галеријом у фундаменту и ињекционом завесом променљиве дубине (ињектирање се врши из ињекционе галерије, која је међу првим објектима у Републици Србији); висина конструкције бране 70,6 m; дужина у круни 420 m; ширина бране у темељу је око 340 m, a ширина у круни 8,7 m; нагиби косина: 1:1,8 – узводна и 1:1,6 – низводна; кота круне бране 527,0 m н.в; кота темеља бране 457,0 m н.в; кота круне прелива 523,6 m н.в; ширина глиненог језгра у круни 3,0 m; просечан нагиб језгра 1:0,35; укупна кубатура бране (са загатима) 1 830 512 m³; кота максималног успора 524,5 m н.в; кота нормалног успора 516,5 m н.в; кота минималног радног нивоа 475 m н.в; запремина акумулације до коте прелива 97,57×106 m³/год; запремина за пријем 50-годишњих поплавних таласа (Qмах=290m³/s) између коте нормалног радног нивоа 516,5 m н.в. и коте прелива 523,6 m н.в. износи 17,2×106 m³; површина акумулације (за коту нормалног успора) 280 ha; дужина акумулације (за коту нормалног успора) 7 km; минимални одрживи проток 0,5 m³/s; шахтни прелив, пречника круне прелива 24 m и капацитета 1050 m³/s; опточни тунел Ø6,8 m, дужине 325 m са падом 0,4%, који се касније претвара у одводни тунел шахтног прелива, а у који се улива темељни испуст; водозахватна кула, унутрашњег пречника 6,5 m, висине 55 m, укопана је за 1/3. Због стабилности, при дејству земљотреса, има пет водозахвата; тунел за водоснабдевање је дужине 320 m од којих је 158 m обложено челиком; преливна грађевина шахтни прелив, пречника круне прелива 24 m и капацитета 1050 m³/s; Сви напред наведени објекти су на десном боку који је, због сложене геометрије напона и зоне деградиране стене, лошијих геомеханичких својстава, морао бити ојачан анкерима, прсканим бетоном и дренирањем подземних и површинских вода.
С обзиром на локацију објекта у сеизмички јако активном региону, посебна пажња је поклоњена прогнози могућих сеизмичких утицаја и анализи понашања бране при њиховом дејству. У складу с тим, предвиђено је и комплетно осматрање понашања бране током изградње и експлоатације. Уграђена је опрема за осматрање из Енглеске (SOILL).
Радови који предстоје да би се објекат завршио и пустио у функцију су: завршетак експропријације; чишћење будућег језера од хумуса; измештање пута; завршетак валобрана; ограда; уградња преостале хидромашинске опреме; уређаја за осматрање и обавештавање; командна зграда; измештање далековода из будуће акумулације и антиерозиони радови.
3.1.1.2.2. Водоснабдевање
У хидрографском погледу подручје Просторног плана заузима веома важно место у Републици Србији. Водотоци на овом подручју дренирају врло значајна источна планинска подручја Копаоника, која се према стратешким документима водопривреде Србије третирају као најважнија изворишта за водоснабдевање. У погледу хидрогеолошке рејонизације изворишта подземних вода, подручје Просторног плана припада рејону „Шумадијско-копаоничке области” коју карактеришу геолошке формације водонепропусних и слабо пропусних комплекса сиромашних подземном водом. 
	
Од инфраструктурних објеката намењених водоснабдевању постоји водовод за локалитет Јарам, каптирани извор Блажево, а у Брзећу постоји локални систем водоснадбевања „Бела Река” са разводном мрежом и канализационим колектором Јуниора до испод Брзећа са уређајем за пречишћавање на крају колектора. 
	
Поједина насељена места на подручју Просторног плана као што су Луково и Жуч имају уређене водоводе којима управљају одбори за воду. Пројекат за овакво водоснабдевање постоји и за село Доња Микуљана, али он још није реализован.
Нека сеоска и викенд насеља имају организоване системе за снабдевање водом. Снабдевање водом врши се помоћу импровизованих каптажа или индивидуалних бунара на које је повезано по неколико домаћинстава. Локални водоводи су махом застарели и недовољно изграђени, а јавља се и недостатак резервоарског простора. Снабдевање становника водом врши се и индивидуално, захватањем подземне издани путем бунара, где се не врши никаква контрола квалитета или дезинфекција воде.
Ситуација код осталих насеља је још критичнија, нема водоводне мреже, док резервоарски простори практично и не постоје. Не постоје ни организовани и контролисани системи, нити заштићена и адекватна изворишта.
Несташице воде су стално присутне, а квалитет воде током већег дела године не одговара законом захтеваном квалитету воде за пиће. У планинским деловима, за снабдевање водом насеља по правилу каптирају се мањи извори пукотинских издани који се морају штитити успостављањем непосредне и уже зоне заштите, а она обухвата читаву хидрауличку зону утицаја на извориште подземних вода или на изворе који су каптирани за локалне водоводе. 
	
Водоснабдевање на подручју Просторног плана оцењује се као недовољно, неадекватно, неравномерно и са дотрајалом и застарелом инфраструктуром. 
	
3.1.1.2.3. Заштита вода
Проблем отпадних вода на подручју плана је доста изражен и санитација сеоских насеља је врло лоша. Постоје делимично изграђене канализационе мреже за употребљене воде којом се сакупљене отпадне воде одводе директно до излива у околне водотоке, док у осталим насељеним местима не постоје практично никакви елементи канализационих система, већ се употребљене воде упуштају у неадекватне импровизоване пропусне септичке јаме, напуштене копане бунаре и/или директно у околне водотоке. Осока из штала се неконтролисано слива у мање водотоке, загађујући их веома оптерећеним органским садржајима. Све ово је посебно ризично у ужој зони заштите планиране акумулације „Селова”.
У Луковској Бањи постоји изграђена канализациона мрежа на веома малим деловима територије насеља, а сакупљене отпадне воде се директно упуштају у локалне водотоке. Насеље Брзеће такође има елементе канализационог система са ППОВ. 
	
Веома важан чинилац погоршања квалитета вода представљају и процеси ерозије који ће поред смањивања запремине акумулационог простора још веће штете изазивати механичким и хемијским загађивањем воде у будућој акумулацији. Наиме, заједно са честицама земљишта са падина спирају се и ђубрива (минерална и органска), затим пестициди који се примењују у биљној производњи, као и неки тешки метали који се налазе у земљишту у горњим деловима слива (Ђерекарска река, Блажевска река, Мала река) што све може озбиљно да угрози квалитет воде и да изазива додатне трошкове за њено пречишћавање.
3.1.2. Развој и заштита подручја посебне намене
3.1.2.1. Заштита природе, природних вредности и предела
У геоморфолошком смислу подручје Просторног плана претежно обухвата висински рељеф са надморском висином преко 1000 m. Изразити планински рељеф терена у основи је настао тектонском активношћу, док други важан фактор представљају флувио-денудациони процеси. Подручје припада крајњем источном делу динарске зоне веначких планина и лежи на југоисточним падинама Копаоника, које су испресецане густом мрежом долина река и потока, међу којима се издваја долина горњег тока реке Топлице са својим притокама Луковском, Блажевском и Ђерекарском реком. Копаоник је висока планина са највишим врхом од 2017 m, с тим што највећи проценат његове површине лежи у границама између 1500 m и 1800 m. Највиши део је просторна површ Равни Копаоник, око које се дижу Суво Рудиште са Панчићевим врхом (2017 m), Караман (1904 m), Вучак (1936 m) и др. Југоисточно од Сувог Рудишта гребен Копаоника је сужен и рашчлањен у низ пластастих узвишења: Чардак (1590 m), Копривница (1642 m), Кокошар (1663 m) и Пилатовица (1703 m), између којих су велике преседлине. Развој карстне морфологије је констатован у сливу Дубоке, левог изворишног крака Топлице, где се јављају површински и подземни карстни облици. Од површинских облика констатоване су суве долине, вртаче, шкарпе, а од подземних облика две јаме (јама на Росуљи и Петрова јама). Јављају се два типа сувих долина: висеће(изнад крашких врела) и слепе (изнад понора Дубоке). Вода се губи у понорима током већег дела године. Шкарпе се јављају на дну суве долине између понора и реке Дубоке. Присутни су и хидролошки елементи (понори и врела). Горња Топлица представља дубоку клисурасту долину. Њене стрме стране дижу се за 300–400 m изнад корита које је усечено у уској долинској равни. Река у овом делу има јак пад и за време високог стања воде носи велику количину материјала. Пластичне црте рељефа долине представљају, у нижим партијама, местимично очувани комади тераса и полица. Међутим, високо изнад горње Топлице запажају се дисециране површи, најчешће као планинске заравни. Долина Луковске реке, готово је у целини на планском подручју. Иако је ово највиши део горње Топлице, морфолошки је јасно изражено веће проширење – мала котлиница у којој је Луковска Бања. Ове предеоне целине чине главне црте морфолошке структуре рељефа овог подручја. 
	
Изражени су регионални реверсни раседи који означавају границе распрострањења појединих геолошких формација. Један се протеже упореднички, средишњим делом и означен је контактом горњокредног флиша и јурских серпентинита и серпентинисаних периодита. Други се протеже скоро меридијански средином планског подручја и изражен је на контакту горњокредног флиша и еруптивне зоне јурских дијабаза и сличних стена. Геолошке творевине настале су деловањем терцијарног магматизма у широкој зони која је део рудне зоне Копаоника. Најстарије стене су највероватније палеозојске старости. Ободна, контактна зона гранодиоритског масива Копаоника изграђена је од серицит-хлоритских шкриљаца, кристаластих кречњака, доломита и мермера. Серпентинити се јављају у тектонизованим зонама, често ушкриљени и хидротермално измењени. Габрови се јављају као веће масе у дијабазима куршумлијске тектонске зоне. Дијабаз – рожначка формација је изграђена од седиментних и магматских стена: пешчара, кречњака, рожнаца, глинаца и дијабаза. Седимент Копаоничког подручја показује изразиту фацијалну разноврсност, посебно у погледу дубине депозиције. Најстарије седиментне стене су доњокредне базалне брече, алевролити и пешчари. Највише су заступљени микроконгломерати, аренити, алевролити и лапорци. Карбонатни седименти сенона представљени су слојевитим и масивним спрудним кречњацима који се местимично завршавају мермерисаним кречњацима. Фацијална разноврсност сенонског флиша карактерише се наизменичним смењивањем пешчара, алевролита и лапораца. Значајна је и заступљеност магматских стена што указује на некадашњу живу вулканску активност на овим теренима. Од продуката вулканске активности преовлађују квацлатитске стене и мање масе дацито-андезита. Квартарне творевине су представљене алувијалним, делувијалним и пролувијалним генетским типовима, са одговарајућим морфолошким формама на источним падинама Копаоника и у долини Топлице. Углавном су водопропусни у зависности од глиновитих материјала, довољно стабилни и носиви на теренима са благим падом до 5%. У овим раседним зонама јављају се термалне појаве међу којима се издвајају термоминерални извори Луковске Бање. 
	
На укупну структуру земљишта утицале су неповољна геоморфолошка конфигурација, у садејству са климатолошким, педолошким, хидролошким условима, као и дејством човека. Основна карактеристика земљишта је да су махом плитка и врло лако подложна ерозији. Ови фактори и услови, утицали су да се као основни педолошки костур, формирају следећи типови земљишта: хумусно-силикатна земљишта са два подтипа (еутрична на флишу, серпентиниту, дацито-андезиту, шкриљцима, габро-дијабазу и пешчару и дистрична на дацито-андезиту, шкриљцима, флишу и пешчару); смеђа земљишта, такође у два подтипа (еутрична на флишу, андезиту и габро-дијабазу и дистрична на флишу); црница на једрим кречњацима; алувијални нанос; колувијум; и литосоли који су се местимично образовали и граде мозаик са хумусно силикатним и смеђим земљиштима. Најзаступљеније је еутрично хумусно-силикатно земљиште на флишу, а затим еутрична хумусно-силикатна земљишта и литосоли на осталим геолошким подлогама. 
	
Поднебље карактерише умерено континентална клима са изразитим континенталним карактером. У вишим деловима је планински климат, док се долина Луковске реке одликује субалпском климом. Зиме су достахладне, трају дуже од четири месеца, док лета трају мање од 70 дана годишње. Уздоминантне југозападне ветрове зими су чести северни и северноисточни, а јављају се и јужни ветрови. У долинском појасу јављају се и дневна ваздушна струјања (лахор) – између планинског и долинског појаса. 
	
Подручје је познато по великом пространству шумског покривача. Посебно богатство представљају дивље воће, лековито биље и печурке (вргањ, лисичар). Ливадске биоценозе могу се поделити на долинске и брдске. Долинске ливаде су развијене у долини Топлице. Често су плављене, а у њихов састав улази велики број биљних врста, од којих су најкорисније траве и легуминозе. У брдским ливадама које захватају знатно пространство, биљни покривач је мање бујан него у долинским подручјима. У долини Топлице и њених притока забележене су следеће антропогене биоценозе: кукурузишта, жита, баште, шећерна репа, сунцокрет, луцерка, црвена детелина, крмно биље, купус, воћњаци, багремари итд. Богат и разноврстан биљни свет омогућио је богатство животињског света. Најбројнији су инсекти, јављају се још и водоземци, гмизавци и сисари. Планинске реке су богате пастрмком и речним раковима. 
	
У обухвату Просторног плана налазе се заштићена природна добра НП Копаоник и Споменик природе „Храст дара Лазара” у насељеном месту Данковиће.
НП Копаоник обухвата делове катастарских општина Брзеће, Равниште и Бозољин, општине Брус. НП Копаоник је заштићен на основу одредби Закона о националним парковима („Службени гласник РС”, број 39/93). Предео НП Копаоник је подручје које по својим еколошким, биогеографским и другим карактеристикама представља природну целину изузетног значаја са екосистемима и пределима посебне вредности у погледу изворности и разноврсности вегетације, флоре и фауне са репрезентативним биолошким, геоморфолошким, геолошким, хидролошким и др. појавама и процесима. Подручје Копаоника, поред тога што представља део националне еколошке мреже, утврђене Уредбом о еколошкој мрежи као еколошки значајно подручје Републике Србије, препознато је и као ЕМЕРАЛД подручје са значајним природним, еколошким и естетским вредностима значајних са становишта примене Бернске конвенције у Републици Србији (RS0000002), међународно значајно подручје за птице (IBA – Important Bird Areas) у Србији (РS032IВА), потенцијално међународно значајно подручје за биљке (IРА – Important Plant Areas), одабрано подручје за дневне лептире (РВА – Prime Butterfly Areas in Serbia) (РВА – Копаоник 16).
У оквиру граница Просторног плана, налазе се значајна станишта и заштићене и строго заштићене биљне и животињске врсте, посебно на простору НП Копаоник где се налази велики број биљних врста и вегетацијских појасева специфичних за ову територију. Неке биљне врсте сматрају се ендемима Копаоника, а неке су уврштене у Црвену књигу флоре Србије. Најугроженија је врста Aconitim anthora L, за коју постоји могућност да је ишчезла са територије Копаоника, односно са територије Републике Србије. Поред ње у Црвеној књизи флоре Србије налазе се и Centaurea alpina, Betula pubescens subsp. carpatica, Tozzia alpine subsp. carpatica, Leontopodium alpinum. НП Копаоник станиште је већег броја ендемичних врста међу којима су карактеристичне следеће: Sempervivum kopaonikeensis, Cardamine pancicii, Viola kopaonikeensis.
Река Топлица и њене притоке станиште су строго заштићене врсте рака (Astacus astacus) и заштићене врсте риба: поточна пастрмка (Sаlmo truttа), двопругаста уклија (Alburnoides bipunctatus), поточна мрена (Ваrbus peloponnesius), кркуша (Gobio gobio) и клен (Leuciscus cephalus).
Што се тиче животињских врста, локалитети на Копаонику Велики и Мали Караман, Небеске столице, Дубока, Гобеља итд, станишта су врсте Zootoca vivipara која се налази на листи строго заштићених и заштићених дивљих врста биљака, животиња и гљива („Службени гласник РС”, број 5/10). Поред ње, налазе се две врсте сисара које су уврштене у Црвену листу Међународне уније за очување природе, то су Canis lupus (вук) и Muscardinus avellanarius.
Споменик природе „Храст цара Лазара” налази се у насељеном месту Данковиће, а заштићен је Одлуком о заштити Скупштине општине Куршумлија, број 1-501-23/2003 од 25. марта 2003. године као значајно природно добро (III категорија), односно као типични представник своје врсте.
Главне црте рељефа резултат су деловања ерозивних сила на тектонској основи југоисточних огранака Копаоника, које непосредно утичу на укупну валоризацију потенцијала и функционалну и просторну организацију. У оквиру сваке целине могу се издвојити посебни предели који својим специфичностима могу различито да утичу на укупан развој подручја: долински тип предела (долина Топлице и Луковске реке, где су се развили специфични  типови насеља, различит карактер пољопривредне производње и саобраћајна мрежа); брдски тип предела (захвата делове изнад уских и издужених долина и израженог планинског рељефа; на вишим терасама овог подручја простиру се ораничне  површине, које су знатно слабијег квалитета од нижих и представљају област винограда и воћњака); планински тип предела (чини најимпозантнији део читавог југоисточног дела Копаоника изнад 800 m н.в. који се по разноврсности формација и особености тектонске структуре јасно издваја од осталих предела, Панчићев врх (2017 m), Караман (1904 m), Вучак (1936 m), Чардак (1590 m), Копривница (1642 m), Кокошар (1663 m), Пилатовица (1703 m) и други); окомито – стеновити тип предела (врх Треска, 1439 m, на територији КО Сеоце); крашки тип предела (облици карстне морфологије констатовани су на територији слива Дубоке. Јављају се површински и подземни карсни облици. Од површинских облика констатоване су суве долине (висеће и слепе), вртаче, шкрапе, а од подземних облика јаме (Јама на Росуљи и Петрова јама);превојни тип предела (превој Мрамор 1127 m КО Брзеће); клисурасто – кањонски тип предела (горњи ток реке Топлице, Мрчка клисура); поточно – изворишни тип предела (Дубока, Ђерекарска, Блажевска, Штавска, Требињска река); речни тип предела (Топлица, Луковска река, Мала река, Паваштичка река, река Ранковица); и културни предео кога чине људске делатности, грађевине и околни амбијент.
3.1.2.2. Привредни развој
3.1.2.2.1. Привреда/економски развој
Подручје спада у ред економски депресираних подручја будући да територију Просторног плана чине насеља из две општине (Куршумлија и Брус) које спадају међу 46 најнеразвијенијих општина на територији Републике Србије, са степеном развијености испод 60% републичког просека1. Основне карактеристике ових општина су: привреда је ушла у фазу рецесије, није на време спроведена индустријализација, забележен је знатан пад друштвеног производа, постоји висока незапосленост, застарелост опреме, ниска продуктивност и економичност пословања, непостојање диверзификације привредних активности, односно најзначајнији привредни субјекти и највећи део привредних активности се одвија у општинским центрима и насељима која представљају центре заједнице насеља. 
	
Према подацима Републичког завода за статистику о економској развијености општина, у периоду 1990–2010. године број запослених на подручју општине Куршумлија је опао (око 3292 лица, са 6152 на 2860, респективно – индекс 2010/1990 износи 46,49). У 2010. години, је било 2860 запослених, од чега је 2270 (79,37%) било запослено у привредним друштвима, предузећима, установама, задругама и организацијама, док је било 590 предузетника и лица запослених код њих (20,63%)2. Највећи број запослених ради у прерађивачкој индустрији (27,88%), затим у области здравственог и социјалног рада (22,55%), у области образовања (14,01%) и у области пољопривреде, шумарства и водопривреде (5,86%). Број запослених на 1000 становника је у 2009. години износио 161, што је знатно неповољније од републичког просека (258 запослених на 1000 становника). Стопа запослености у односу на радно способно становништво општине 2009. године износила је 24,67%3 (знатно испод републичког просека, 38,12%). На подручју општине Брус, у периоду 1990–2010. године број запослених је опао (око 1683 лица, са 4203 на 2520, респективно – индекс 2010/1990 износи 59,95). У 2010. години је било 2520 запослених, од чега је 1947 (77,26%) било запослено у привредним друштвима, предузећима, установама, задругама и организацијама, док је било 573 предузетника и лица запослених код њих (22,74%). Највећи број запослених ради у прерађивачкој индустрији (46,12%), затим у области образовања (16,95%), у области здравственог и социјалног рада (11,30%) и у области пољопривреде, шумарства и водопривреде (2,88%). Број запослених на 1000 становника је у 2009. години износио 173, а стопа запослености у односу на радно способно становништво општине је 2009. године износила 20,64%.
У периоду 1990–2009. године број незапослених на подручју општине Куршумлија је драстично порастао (за 981 лица, са 2.304 на 3.285 – индекс 2009/1990. износи 142,58). На 1000 становника је било 172 незапослена, што је далеко неповољније од републичког просека (100 незапослених на 1000 становника). Стопа незапослености4 у 2009. години је била изузетно висока и износила је 51,71% што је далеко неповољније од републичког просека (27,9%). Стопа незапослености у односу на укупно радноспособно становништво је износила 26,42% (што је знатно више од стопе незапослености у Републици Србији која је у 2009. години износила 14,74%). На подручју општине Брус у периоду 1990–2009. године је број незапослених, такође, имао тренд раста (за 255 лица, са 1514 на 1769 – индекс 2009/1990 износи 116,84). На 1000 становника је било 105 незапослених. Стопа незапослености (2009. године) је висока и износи 44,05%, а стопа незапослености у односу на укупно радноспособно становништво износи 16,25%. 
	
Према подацима Републичког завода за статистику на подручју општине Куршумлија 2009. године инвестирано је 236.163.000 динара што представља 0,05% инвестиција у Републици Србији, а 25,90% укупних инвестиција у Топличком управном округу. Највише је инвестирано у сектор хотела и ресторана (75,04%) и у сектор грађевинарства (17%). На подручју општине Брус 2009. године инвестирано је 87.107.000 динара, што представља 0,02% инвестиција у Републици Србији, а 2,11% укупних инвестиција у Расинском управном округу. Од укупних инвестиција, највећи проценат инвестиција је отишао у сектор грађевинарства (34,25%), у сектор производње и снабдевања електричном енергијом, гасом и водом (23,56%) и у сектор здравственог и социјалног рада (16,70%), док је у сектор хотела и ресторана инвестирано свега 9,86% укупних инвестиција у 2009. години.
На подручју општине Куршумлија, према подацима Агенције за привредне регистре, у 2010. години је постојало 113 привредних субјеката, међутим, свега три привредна субјекта налазе се на подручју Просторног плана и то: 1) „Topwood” д.о.о. Влахиња, које се бави производњом грађевинске столарије и елемената и има 18 запослених, 2) Друштво за производњу, промет и услуге „Жуч воће” д.о.о. Жуч, које се бави прерадом и конзервирањем воћа и поврћа и запошљава једног радника и 3) Земљорадничка задруга „Мерћез”, Мерћез, која се бави трговином животиња на велико и има једног запосленог.
Према истом извору, на подручју општине Брус у 2010. години постојало је 89 привредних субјеката, од којих је на подручју Просторног плана чак 12 (13,5%), и то: 1) Акционарско друштво за угоститељство и туризам „Јуниор Брус”, Брзеће, које се бави хотелијерством и угоститељством и запошљава 63 радника, 2) „БРП – центар” д.о.о. Брзеће, које се бави трговином и прометом мотоцикала, делова и прибора, одржавањем и поправкама мотоцикала, 3) Центар за путовања и развој руралног туризма „Агротурс и агрохотел” д.о.о. Брзеће, са једним запосленим радником, 4) Друштво са ограниченом одговорношћу „Беле звездице” Брзеће, које се бави хотелијерством и угоститељством и има једног запосленог, 5) Друштво са ограниченом одговорношћу „Euro company” Брзеће, које се бави производњом освежавајућих пића, минералне воде и остале флаширане воде и има шест запослених, 6) Друштво са ограниченом одговорношћу „Добродоле-коп” Брзеће, које се бави узгојем музних крава и има три запослена радника, 7) Друштво са ограниченом одговорношћу „Hemi fresh”, Брзеће, које се бави производњом хемијских производа и има два радника, 8) Друштво са ограниченом одговорношћу „Брзмин” Брзеће, које се бави производњом хлеба, свежег пецива и колача, и има 12 запослених, 9) „Кеске” д.о.о. Брзеће, које се бави трговином аутомобилима и лаким моторним возилима и има 16 запослених, 10) „Сребрнац продукт” експорт импорт д.о.о. Брзеће, које се бави производњом машина за руднике, каменоломе и грађевинарство и има три запослена, 11) „Треска” д.о.о. Радуње, које се бави резањем и обрадом дрвета и запошљава једног радника и 13) „Ragione centar” д.о.о. Брзеће, које се бави хотелијерством и угоститељством и запошљава једног радника.
На територији Просторног плана нема великих индустријских постројења, а главна привредна делатност је традиционална пољопривреда (сточарство, воћарство и ратарство) чије су основне одлике екстензивност, ниски приноси и ниска продуктивност, велика зависност од климатских услова и производња која је најчешће намењена задовољењу личних потреба сеоског становништва, најчешће безили са врло мало тржишних вишкова, док су делатности терцијалног сектора слабо развијене (трговина, угоститељство, туризам и саобраћај), осим у насељима Брзеће и Луковска Бања. Недовољан привредни развој остварио је негативне утицаје на укупан економско – социјални и просторни развој подручја Просторног плана.
––––––––––––––
1 Уредба о утврђивању јединствене листе развијености региона и јединица локалне самоуправе за 2011. годину, „Службени гласник РС”, број 69/11.
2 Републички завод за статистику, Саопштење бр. 19, од 28. јануара 2011. године
3 На основу процене броја радноспособног становништва Републичког завода за статистику.
4 Стопа незапослености је израчуната као однос броја незапослених и укупног броја запослених и незапослених.
3.1.2.2.2. Пољопривреда и пољопривредно земљиште
Квалитетно и продуктивно пољопривредно земљиште је од великог значаја за организовање органске пољопривредне производње. На подручју Просторног плана преовлађује брдско-планински рељеф. На њему су образована претежно плитка скелетодна земљишта ниске продуктивне способности, те су знатне површине под шумама и пашњацима. Основна карактеристика земљишта је да су махом плитка и подложна ерозији. Уочљива је и вертикална промена распореда педолошких типова земљишта која се претежно поклапа са вертикалном зоналношћу вегетације: до 800 m н.в. органогено и органо-минерално хумусно-силикатно земљиште на серпентину и посмеђено хумусно и силикатно земљиште на серпентину; од 800 до 1100 m н.в. углавном посмеђено и смеђе земљиште на серпентину и кисело смеђа земљишта на силикатним стенама;од 1100 до 1500 m н.в. хумусни варијетет киселог смеђег земљишта, смеђе земљиште на серпентину и смеђа земљишта на кречњацима; од 1500 до 1800 m н.в. типови земљишта су: смеђа подзоласта земљишта, кисела хумусно-силикатна земљишта и органо-минералне и посмеђене црнице на кречњацима; изнад 1800 m н.в. срећу се смеђа подзоласта земљишта, калкомелансол и хумусно-силикатна земљишта. 
	
Укупно пољопривредно земљиште заузима површину од 131,40 km2. (26,64% од укупне површине). Ливаде и пашњаци заузимају знатно већи део пољопривредних површина у односу на остало пољопривредно земљиште (оранице, воћњаци, виногради). 
	
Подручје Просторног плана на основу карактеристика терена (надморска висина, нагиб терена, начин коришћења земљишта – посебно обрадивог) подељено је на следећа пољопривредна подручја: 350–600 m н.в – брдскo, са вишим долинама и котлинама, које обухвата осам КО (Влахиња, Данковиће, Доња Микуљана, Жуч, Мерћез, Пачарађа, Перуника и Селова у општини Куршумлија). У овом пољопривредном подручју је заступљена ратарска пољопривредна производња, али се она, углавном, обавља на малим пољопривредним парцелама, где је због нагиба терена отежано коришћење пољопривредне механизације, тако да је ратарска производња углавном екстензивног типа, економски неисплатива и углавном у функцији развоја сточарства. Од свих ратарских производа, најраспрострањенија је производња кукуруза, док је знатно мање распрострањена производња јечма и пшенице. Незнатно је присутна и производња поврћа, али је она оријентисана на породичне баште и мање парцеле и намењена је углавном сопственим потребама локалног становништва; 600–800 m н.в – брдско – планинско, које обухвата шест КО (Батоте и Судимља у општини Брус и Луково, Љутово, Магово и Трећак у општини Куршумлија). Ово пољопривредно подручје изузетно је повољно за развој воћарске и виноградарске производње. Што се воћарске производње тиче, најраспрострањенија је производња шљива, јабука и крушака, а у последње време ничу и све веће плантаже малина и купина, што може да захвали добрим ценама ових воћарских производа, али и постојању откупних станица и хладњача које откупљују тржишне вишкове ових пољопривредних производа. Осим тога, ово подручје обилује ливадама и пашњацима, тако да је и сточарска производња на овом подручју развијена (и то говедарство, овчарство и козарство); и прeкo 800 m н.в – плaнинскo, са највећим уделом у укупној површини, које обухвата 31 КО (Бело Поље, Блажево, Бозољин, Боранци, Брзеће, Витоше, Горње Левиће, Градац, Домишевина, Доње Левиће, Ђерекари, Жарево, Иричићи, Кнежево, Ковизла, Гочманци, Равниште, Радманово, Радуње, Чокотар и Шошиће у општини Брус и Бабица, Жалица, Игриште, Мрче, Парада, Певаштица, Растелица, Сеоце, Требиње, Штава у општини Куршумлија). Ово је подручје са изузетно негативним демографским процесима, са приметним старењем становништва, неповољним миграционим кретањима, односно подручје изражене демографске депресије. Шуме су природни биљни покривач на овом подручју, а осим шума у доброј мери су присутне ливаде и пашњаци, тако да је, од пољопривредне производње, на овом подручју развијено сточарство, при чему доминира овчарство и говедарство и у нешто мањој мери козарство. При томе и поред повољних услова за развој пашњачког сточарства, стока се углавном држи у везаном систему током целе године. Због присутног сиромаштва пољопривредног становништва, у претходном периоду, пољопривредни произвођачи нису били у могућности да улажу у развој сточарства (у промену расног састава стоке, побољшање услова држања и чувања стоке, производњу без коришћења адекватних стручних савета итд.), већ се производња углавном одвијала на основу сопствених, традиционалних знања, тако да постоји тренд смањења броја грла стоке. Напуштене су удаљене ливаде и пашњаци, а сточарска производња се свела на задовољење сопствених потреба пољопривредних газдинстава.
У односу на географске специфичности, пољопривреда има карактеристике брдско-планинских, подпланинских и планинских пољопривредних простора. И поред објективних природних ограничења, потенцијали пољопривреде нису искоришћени, посебно сточарства, планинског воћарства и домаће радиности засноване на производњи здраве хране (по стандардима Европске уније) са робном марком и географским пореклом. 
	
Пољопривредно земљиште карактерише велики број малих, уситњених парцела, са пољопривредним газдинствима која имају мешовиту производњу. У скоро свим насељеним местима газдинства имају површине које се не обрађују (напуштено земљиште). Напуштено пољопривредно земљиште (лошијег квалитета) чешће се јавља у брдско планинском подручју, y насељеним местима у којима је миграција најјаче изражена. 
	
3.1.2.2.3. Шуме и шумско земљиште, шумарство и ловство
Шуме и шумско земљиште представљају велики потенцијал подручја, као ресурс за развој дрвне индустрије, а посебно као станиште бројним биљним и животињским врстама. 
	
Укупна површина под шумама и шумским земљиштем на подручју Просторног плана је око 316,34 km2 
	(64,14% од укупне површине) и протеже се на територији два шумска подручја: 1) Топличко шумско подручје на територији Топличког управног округа, општина Куршумлија површине 190,22 km2 и 2) Расинско шумско подручје, на територији Расинског управног округа, општина Брус површине 126,12 km2 
	. 
Проценат обраслих површина је на територији општине Куршумлија 90%, док је на територији општине Брус 80%. Од укупно обрасле површине у власништву државе, 70,5% су високе састојине, 28,4% су изданачке састојине, шикаре 0,4% и шибљаци 0,6%. 
	
Од шумских асоцијација заступљене су следеће:
1. Шума храста сладуна и цера (Quercetum farnetto cerris) је климатогена шума овог дела Републике Србије и заузима највећи део површине под шумом. У спрату дрвећа ове шуме јављају се: Quercus farnetto (сладун), Quercus cerris (цер), Tilia argentea (сребрна липа), Sorbus torminalis (оскоруша), Fraxinus ornus (црни јасен), Acer campestre (клен) и др. Од жбуња се јављају: Crataegus monogyna, Comus mas, Vubumum lantana, Evonymus europaea, Rubus tomentosus, Lonicera carpifolium, а у спрату приземне флоре: Orobus niger, Veronica chamaedrys, Stachys germanica и др. Ова асоцијација налази се на најнижим деловима слива и на јужним експозицијама. Одликује се доста прореденим склопом (карактеристика храстових шума). У оквиру ове асоцијације јавља се асоцијација Querco-carpinetum S. – у специфичним орографско-едафским условима. То су сенчене падине, свеже долине потока, где је сувише свеже за сладун, а претопло за букву. Поред главних горе поменутих врста јављају се још и Quercus robur, Acer campestre и др.
2. Шума храста китњака (Quercus petraeae slat.) јавља се у виду посебног појаса изнад шуме сладуна и цера. Захваљујући рељефу понекад се увлачи у брдски појас букве, иначе је обично између 600 и 900 m н.в. То је шума у којој је сувље него у китњаково-грабовој шуми. С друге стране у овој шуми је свежије и земљиште испраније него у шуми сладуна и цера. У спрату дрвећа јавља се само Quercus petraea (китњак) са понеким цером, буквом, грабом, црним јасеном и др. У спрату жбуња, који је такође флористички сиромашан, јављају се: Juniperus communis, Cornus mas i Cracaegus monogyna. У спрату приземне флоре јављају се: Rubus comentosus, Festuca ovina, Poa nemoralis, Carex digitara и др. Одликују се такође доста проредним склопом. Уопште храстове шуме на овом терену често су доста проређене – деградиране (прекомерним сечама и тешким условима за природно обнављање), због чега се посебно издвајају, јер се у таквим шумама јављају често процеси јаке и ексцесивне ерозије. Наиме, поред интензивног површинског спирања јављају се и браздаста и јаружаста ерозија, па би такве шуме требало попуњавати садњом да би се спречило даље еродирање земљишта.
3. Брдска букова шума (Fagetum montanum Rud.) је највећим делом условљена орографски, односно јавља се као крајњи стадијум на хладнијим и свежијим стаништима храстова. Налази се изнад појаса храстова, а могу да иду и ниже на северним експозицијама и у долинама. У спрату дрвећа, поред букве (Fagus moesiaca), јављају се Quercus petraea, Carpinis betulus (граб), Acer campestre и др. У спрату жбуња су: Corylus avellana, Loniceraxylosteum, Sambucus nigra и др. У приземној флори су: Rubus hirtus, Aspidium filix mas, Salvia glutinosa и др.
4. Шума букве и јеле (Abieto-Fagetum serbicum Jov.) налази се изнад брдске букове шуме и заузима знатно мању површину.
Преостале асоцијације: брдска шума смрче (Piceatum excelsae montanum slat) и субалпска шума смрче (Piceetum excelsae subalpinum slat) заузимају мале површине на високим врховима у сливу. Укупно гледано шуме заузимају 64,12% од површине слива, али с обзиром да су 20,12% проређене и деградиране шуме, а од преосталих 40% највећи део припада храстовим шумама које својим склопом не пружају довољну заштиту земљишту, па се на тим површинама јављају процеси површинске а врло често и дубинске ерозије. Томе посебно погодују велики нагиби падина, испресецаност терена и уопште велика енергија рељефа. Посебну пажњу требало би посветити газдовању овим шумама, јер неадекватно газдовање може да изазове интензивирање ерозионих процеса.
Чисте састојине највећим делом представљене су шумом букве, китњака и цера. Поред ових са далеко мањим степеном заступљености јављају се и чисте природне састојине сладуна, граба, брезе, јасике, црног бора, белог бора, пољског јасена, јавора, бреста, багрема, белог јасена, дуглазије, боровца, ариша, јеле итд.
Мешовите састојине највећим делом представљене су мешовитим састојинама букве и граба, китњака и цера, цера и сладуна, китњака и сладуна те мешовитим вештачки подигнутим састојинама црног, белог бора и смрче. Поред ових мешовитих састојина са мањим процентом заступљености јављају се и мешовите природне састојине цера и граба, цера и букве, китњака и граба, китњака и букве, брезе и јасике, букве и планинског јавора, букве и црног граба итд.
Стање састојина по смеси, посматрано по пореклу, има сличан однос као и однос чистих и мешовитих састојина посматрано у целини.
Укупно гледајући може се закључити да су мешовите састојине са већим вредностима запремине, текућег запреминског прираста као и процента запреминског прираста, а како су оне биолошки стабилније и отпорније на фитопатолошка обољења и ентомолошка оштећења, мешовите састојине се морају подржавати и повећавати њихово учешће у укупном шумском фонду у складу са еколошким оптимумом.
По основној намени шуме имају следећу функцију: производно-заштитна функција која заузима површину од 74,25 km2 (35,8%), са просечном запремином од 231,3 m³/ha, текућим запреминским прирастом од 5,1 m³/ha и процентом запреминског прираста од 2,2%; заштита вода (водоснабдевања) I степена заузимају површину од 4,32 km2 (2,1%), са просечном запремином од 145,2 m³/ha, текућим запреминским прирастом од 4,2 m³/ha и процентом запреминског прираста од 2,9%; заштита вода (водоснабдевања) II степена заузимају површину од 4,05 km2 (2%), са просечном запремином од 184,3 m³/ha, текућим запреминским прирастом од 4,8 m³/ha и процентом запреминског прираста од 2,3%; заштита вода (водоснабдевања) III степенa која заузима површину од 18,12 km2(8,7%), са просечном запремином од 231,3 m³/ha, текућим запреминским прирастом од 4,7 m³/ha и процентом запреминског прираста од 2,3%; заштита земљишта од ерозије заузимају површину од 104,71 km2 
	(50,5%), са просечном запремином од 239,2 m³/ha, текућим запреминским прирастом од 6 m³/ha и процентом запреминског прираста од 2,5%; стално заштитне шуме (изван газдинског третмана) заузимају површину од 1,28 km2 (0,6%); и рекреативно-туристички центар заузима површину од 0,7 km2 (0,3%) са просечном запремином од 171,9 m³/ha, текућим запреминским прирастом од 5,2 m³/ha и процентом запреминског прираста од 3,0%.
Најатрактивнији шумски производи су печурке, лековито биље и шумски плодови. Печурке се јављају на пропланцима, ивицама шума и шумским ливадама и пашњацима. Генерално се може закључити да постоје повољни услови за појаву и развој печурака, али је врло тешко (немогуће) утврдити потенцијал истих у квантитативном смислу из разлога недовољног познавања фактора који утичу на појаву и развој печурака. Лековито биље које се јавља на овом подручју је многобројно, а највећи значај имају: камилица – Matricaria chamomila L, кантарион – Hypericum perfolatum Lo, мајчина душица – Thymus serrpyllum L., хајдучка трава – Achilea milefulium L, глог – Crategus monogyna Jucd, зова – Sambucus nigra L, клека – Juniperus communis L, дивљa ружa – Rosa canina L. и многе друге. За фармацеутске сврхе од лековитог биља користе се надземни делови: лист, цвет, плод, и подземни делови: корен, који се посебним методама дорађују и прерађују у финалне производе.
Међу плодовима шумског дрвећа и других биљака у овом шумском подручју највећи значај имају: боровница – Vaccinium myrtilus, купина – Rubus ulmitolius, јагода – Fragaria vesca, малина – Rubus idaeus, глог – Crataegus sp, клека – Juniperus communis, лешник – Corylus avelana, дрен – Cornus mas, дивља јабука – Malus silvestris, дивља крушка – Pyrus piraster, дивља трешња – Prunus avium итд.
На подручју Просторног плана налази се Ловиште „Шумата”општина Куршумлија. Ловиште се простире на јужним и југоисточним обронцима Копаоника. Терен је умерено стрм до стрм. Најнижа тачка у ловишту је 380 m н.в, а највећа 1355 m н.в. Ловиште је брдско-планинског типа. Треба напоменути да 1/3 ловишта обухвата тзв. „зонакопнене безбедности” према Косову и Метохији. Укупна површина износи 189,64 km2. У ловишту „Шумата” заступљене су следеће врсте дивљачи: срнећа дивљач, дивља свиња; трајно и ловостајем заштићене врсте: јазавац, куна, орао, јаребица, препелица, видра, зец; и дивљач ван режима заштите: вук, лисица, твор, сива врана, свраке, дивља мачка и др.
3.1.2.2.4. Коришћење минералних сировина
Минералне сировине на подручју Просторног плана настале су деловањем терцијарног магматизма у широкој зони која је део рудне зоне Копаоника. Овде спадају лежишта и рудне појаве гвожђа, молибдена, волфрама, бакра, азбеста, воластонита, антимона, живе, олова и цинка. 
	
Гвожђе, молибден, волфрам и бакар – појаве ових метала налазе се у контактно-метасоматским зонама око гранодиоритскиx интрузивних маса, најчешће у непосредној кровини интрузива на Сувом рудишту (дужине до 150 m, дебљине до 15 m, а дубинског простирања до 130 m). Генетски су везана за контактно-пнеуматолитско-метасоматско дејство копаоничког гранодиорита. Депонована су у хоризонту скарнова и корнита, где су везана за одређене примарно кречњачке хоризонте. Појаве бакра налазе се на територији KO: Влахиња, Перуника, Данковиће, док појаве руде бакра у комбинацији са златом срећемо на подручју Требиња, Лукова и Луковске Бање (потез Обла глава – Требиње – Оштри крш). Мање појаве молибденита, шелита и халкопирита налазе се у скарновима у Гвоздачкој реци и Леденицама, као и у кварцним жицама на Оштрој чуки. 
	
Лежишта и појаве азбеста – значајније појаве азбеста налазе се на источним падинама Копаоника и то највише на подручју KO Штава око Пардушке реке и KO Луково око Луковске Бање. Азбест се јавља као жице и жилице врло мале дебљине, тако да дужина влакна ретко достиже 1 сm. Постанак ових појава би се могао везати за хидротермалну активност терцијарног магматизма. 
	
Воластонит – појаве воластонита су откривене у потоку Дубока и на падинама Велике Гобеље на путу Јарам – Брзеће. Оне чине део рудоносног појаса који се пружа дуж источног обода гранодиоритског масива. У потоку Дубока ове појаве се јављају као сочива дужине до 7 m, са преко 80% воластонита. Појаве на Јарму су везане за примарне кречњачке банкове дебљине до 80 сm. Садрже око 70% воластонита, око 10% контактних силиката и око 20% кварца и калцита. 
	
Базалт – Значајне појаве и оверене резерве базалта установљене су у лежишту „Врело” где се и врши експлоатација ове руде.
Антимон и жива – Зона рудних појава антимона и живе обухвата западни део територије између Дебеле главе, Рајићеве горе и Пилатовице, односно подручје КО Бoзољин, Блажево, Градац, Домишевина, Боранци, Витоше и Штава. Геолошка истраживања антимона врше се на две локације, лежиште „Источни Копаоник” и лежиште „Рајићева Гора” у којој се врши и сама експлоатација овог полуметала. Руда антимона, антимонит на Рајићевој гори налазе се у интензивно хидротермално промењеним серпентинитима као жице дебеле до 50 сm, са садржајем око 25% Sb. На подручју рударско топионичарског басена „Зајача” налазе се и стара експлоатациона поља антимона која су у процедури потврђивања. 
	
Олово и цинк – терени овог краја познати су по рудиштима олова и цинка, која су експлоатисана још у средњем веку. Ова oрудњења образована су пнеуматолитски до хидротермално, при чему се могу издвојити два типа: 1) контактно-пнеуматолитско-хидротермални тип, који садржи контактно-пнуматолитске (магнетит и нерудни минерали), прелазне контактно-пнеуматолитско-хидротермалне (пиротин, шелит, кубанит, сфалерит и др. минерали); и 2) хидротермалне (претежно сулфиди олова и цинка, ређе сулфосоли олова и разни карбонати) минералне асоцијације хидротермални тип, који претежно садржи мезотермалну минералну парагенезу (сфалерит, арсенопирит, галенит, Мn-сидерит, пирит и др). Орудњења олово-цинкових руда груписана су у рудном пољу Копаоника – Шаторице. Важна рударска зона је подручје насељеног места Штаве. То подручје обухвата југоисточне падине Копаоника, око 7 km западно од Луковске Бање. У силификованој зони пружања I-Z, дужине око 40 m, која лежи у ситнозрним пешчарима и глиненим шкриљцима, јавља се минерализација са сфалеритом и галенитом. У близини ове појаве констатовани су стари радови испод Златне Равни. Детаљним теренским проспекцијама откривени су и други изданци руде и стари радови. Од 1955. године приступило се истражним радовима на овим појавама. У овом рудном пољу регистрован је и велики број појава олово-цинкових руда (Небеске Столице, Запланина, Бећировац све до Пилатовице и Шаторице (ван границе Просторног плана). Ове руде су обично богате оловом, цинком, затим сребром, кадмијумом и бизмутом. Отворени део лежишта „Копаоник” везан је за војетинске кречњаке (сенон) и њихове контакте са шкриљцима (серија централног Копаоника) и кварцлатитима. Орудњења олова и цинка настала су хидротермално-метасоматским потискивањем кречњака (рудна тела неправилних облика), а делом и као жице и импрегнације у скарновима у дубљим деловима лежишта (хоризонт 1.000 m). У целини узето ове руде композитно садрже 10–12% олова и цинка. 
	
На подручју лежишта „Источни Копаоник” и лежишта „Рајићева Гора” врше се геолошка истраживања олово-цинкане руде, док се експлоатација врши у рудницима и топионици „Зајача”, лежиште „Рајићева Гора”. 
	
Све поменуте рудне појаве налазе се у сенонском флишу који лежи на серпентину и јављају се у облику пукотинских жица моћности до једног метра. У рудама ових појава констатовани су: свалерит, пирит, халкопирит, галенит, тетраедрит, џесмонит, арсенопирит, маркасит, кварц и карбонати.
Од грађевинског материјала шљунак се више користи, док је песка на овим подручјима мало. Мањи каменоломи су констатовани скоро по целој територији. Отворени су у серпентинима, андезитима, пешчарима и кречњацима, обично у близини насеља, а њихов материјал се користи за локалне потребе. Већи каменолом се налази на подручју КО Радманово. 
	
Осим наведених, постоје и незванични подаци о више налазишта која нису довољно истражена. 
	
Подручје Просторног плана богато је минералним водама. До сада су извршена истраживања на локалитету у Судимљу и Жареву, док минералне воде на подручју KO: Магово и Требиње нису довољно истражене. 
	
На територији Просторног плана налази се Луковска Бања. Лежи на југоисточним падинама Копаоника, у долини Луковске реке, 36 km од Куршумлије. Позната је по највећем броју извора (37) и огромној количини од преко 100 l/s врелих (до 65 °C) минералних вода. Вода спада у ред алкално-земноалкалних киселих хипертерми. Са надморском висином од 681 m представља највишу ваздушну бању у Републици Србији. Луковске топле и минералне воде појављују се у разбијеном изворишту, у уској зони, на дужини око 400 m, са обе стране Штавске реке. Издвајају се две групе извора: западна (Горња бања) са 20 природних извора и две бушотине; и источна (Доња бања), са 13 природних извора и две бушотине. 
	
3.1.2.2.5. Туризам
Упркос постојању релативно повољних услова за развој туризма, може се констатовати да туристичку привреду на планском подручју карактерише различит ниво услуга и садржаја, као и да сви видови туризма нису довољно развијени, ни довољно комерцијализовани, како на домаћем, тако и на иностраном тржишту. Источни део планског подручја (делови КО Брзеће, Гочманци и Равниште) обухваћени су националним туристичким центром у оквиру НП Копаоник, где доминира планински, претежно зимски туризам, углавном стационаран, заснован на мотивима рекреације и спорта, док је излетнички туризам мање заступљен. На територији НП Копаоник у оквиру Туристичког центра (у даљем тексту: ТЦ) Копаоник изграђено је 250 лежајева (хотел на Сребрнцу), а гради се око 200 лежајева у туристичким пансионима на Јарму. Главнина изграђене туристичке инфраструктуре алпског скијалишта ТЦ Копаоник је на источним падинама Карамана и Гобеље на територији НП Копаоник у оквиру општине Брус (13 жичара и око 25 km ски-стаза са капацитетом од око 7000 једновремених скијаша). Главнина смештајних капацитета са око 2500 лежајева у хотелима, туристичким апартманима и викенд кућама изграђена је у Брзећу у заштитној зони НП Копаоник, уз скромне затворене и отворене садржаје рекреације и спорта (уз омладински центар „Јуниор” и неколико већих смештајних објеката), са улазом у алпско скијалиште Карамана преко жичарe Бела река, као и уз некомплетне садржаје јавних служби и сервиса. У оквиру заштитне зоне НП Копаоник, мањи капацитети у викенд кућама и приватном смештају остварени су и у Гочманцима и Радманову. Tуристичку понуду мотивски и садржајно обогаћује Луковска Бања (на источним падинама Копаоника) пружајући услуге у здравственој, општој и спортској рехабилитацији. Луковска Бања има заокружену целогодишњу понуду разноврсних туристичких садржаја, користи се као ваздушна бања, али је богата и термалним изворима погодним за лечење реуматских и кожних болести. Иако се налази на 681 m н.в, што је чини највишим бањским местом у Републици Србији, окружена је висовима од преко 1000 m, па има пријатну умерену климу. Луковску Бању карактеришу обиље извора минералних вода, нетакнута природа шумовитог Копаоника и кристално чист ваздух. По броју извора минералних вода, различитог састава и температуре, и њиховој издашности (преко 100 l/s), спада у најбогатије у земљи. Поред приватних смештајних капацитета постоје два хотела: Копаоник и Јелак, који су у својој понуди објединили смештај, савремене медицинске третмане и базене са термалном водом. Хотел Копаоник je изграђен 2000. године и располаже са 51 собом. У приземљу хотела се налази медицински блок и топла веза са базеном са термалном водом. У склопу хотела се налазе ресторан и кафе бар. Хотел Јелак je изграђен 2009. године и располаже са 64 собе у делу Јелак А и 20 соба у делу Јелак Б. У приземљу хотела се налази ђакузи базен са термалном водом, сауна, сала за састанке, ресторан, кафе-бар, продавница, док се медицинско-терапеутски блок налази на првом спрату. Испред хотела се налазе два базена са топлом водом и млазницама, летња башта и паркинг. 
	
Културна баштина након адекватне активације може да представља значајнији туристички потенцијал. Поред тога, у случају високо постављeних насељених места постоји могућност за формирање комплекса и тачака „ваздушних бања”, а постоје и погодни услови за развој кружних и линеарних путовања организацијом планинарских и бициклистичких стаза и повезивањем са значајним међународним рутама. Сеоска насеља се углавном суочавају са дубоком економском и демографском кризом и немају значајнијих туристичких садржаја. 
	
3.1.2.3. Демографско-социјални аспект развоја и мрежа насеља
3.1.2.3.1. Становништво
На подручју Просторног плана живи (2002. године) 4665 становника, односно 3349 становника према резултатима пописа 2011. године. 
	
У читавом послератном периоду број становника је имао континуирани тренд смањења, тако да је у 2002. у односу на 1948. годину смањен за 61,52%, односно 2011. у односу на 1948. годину – 72,38%. Посматрано по општинама које улазе у обухват Просторног плана, уочено је значајније смањење броја становника (у периоду 1948–2002. године) у насељима на подручју дела општине Куршумлија (70,58%), док је знатно ниже на подручју дела општине Брус (49,59%). У истом периоду, број домаћинстава је повећан за 10,81% (са 1.600 на 1.773).
Упоредо са процесом повећавања броја домаћинстава од 1991. до 2002. године, одвијао се и процес смањења просечне величине домаћинства (са 7,57 на 2,63 члана по домаћинству). Просечна густина насељености износи 10 ст/km2 
	(2002. године), што је далеко испод Републичког просека (98 ст/km2), с тим што је већа густина насељености на подручју катастарских општина које припадају општини Брус (12 ст/km2), док је на подручју насеља које улазе у обухват Просторног плана, а припадају општини Куршумлија, још мања густина насељености и износи свега 8 ст/km2.
Табела 8. Кретање броја становника, домаћинстава и просечна густина насељености 
	




Подручје/општина/ насеље

Број становника

Број домаћинстава

Густина насељености



1991

2002

2011

1991

2002

2011

1991

2002

2011



ОПШТИНА БРУС

20758

18764

16293

5692 

5840

5378 

34

31

27



Батоте 

662

498

345

178 

170

138 

22

11

8



Бело Поље 

83

50

32

30 

23

17 

73

16

10



Блажево 

210

183

105

59 

61

42 

32

30

17



Бозољин 

172

129

87

55 

52

39 

33

16

10



Боранци 

65

45

36

19 

19

14 

11

4

3



Брзеће 

246

258

237

60 

81

73 

10

10

9



Витоше 

78

57

37

21 

20

15 

9

6

4



Горње Левиће 

207

138

91

70 

67

46 

32

9

6



Градац 

138

134

136

44 

47

48 

27

24

24



Домишевина 

140

104

64

38 

36

28 

46

24

15



Доње Левиће 

122

87

52

29 

28

21 

27

13

8



Ђерекари 

37

23

17

14 

9

7 

35

10

7



Жарево 

172

92

63

61 

46

33 

 

 

 



Иричићи 

57

40

31

24 

22

16 

37

9

7



Кнежево 

73

60

40

28 

25

17 

34

17

11



Ковизла 

59

59

45

15 

16

15 

10

9

7



Ливађе

185

174

127

48 

53

49 

36

27

20



Равниште 

146

95

84

48 

37

31 

19

10

9



Радманово 

147

132

125

29 

31

35 

20

18

17



Радуње 

112

87

62

25 

25

22 

16

13

9



Судимља 

91

50

26

36 

26

22 

39

7

4



Чокотар 

45

33

28

13 

13

11 

28

12

10



Шошиће 

174

109

85

38 

38

32 

17

8

6



Подручје просторног плана општина Брус

3421

2637

1955

982

945

771

25

12

9



ОПШТИНА КУРШУМЛИЈА

23368

21608

19011

7711 

7693

7109 

25

23

20



Бабица 

138

90

61

41 

38

29 

26

6

4



Влахиња 

121

88

28

50 

45

21 

36

6

2



Данковиће 

265

232

175

100 

87

62 

58

17

13



Доња Микуљана 

87

83

89

28 

26

24 

108

49

53



Жалица 

19

12

5

9 

8

4 

18

2

1



Жуч 

205

172

160

81 

69

17 

47

17

16



Игриште 

89

42

24

39 

22

16 

22

2

1



Луково 

320

366

260

108 

136

100 

22

14

10



Љутова 

53

37

28

20 

18

11 

27

5

4



Магово 

29

24

14

12 

11

10 

17

4

2



Мерћез 

33

26

17

12 

11

4 

22

5

3



Мрче 

117

93

75

33 

30

28 

19

7

6



Парада 

28

16

5

11 

8

3 

27

3

1



Пачарађа 

78

41

40

27 

19

16 

25

5

5



Певаштица 

59

35

82

22 

19

32 

25

6

13



Перуника 

90

64

30

40 

30

21 

47

8

4



Растелица 

13

0

<3

5 

0

<3 

6

0

0



Селова 

132

180

63

55 

80

34 

40

17

6



Сеоце 

181

115

49

57 

49

24 

26

8

3



Требиње 

105

74

49

40 

33

21 

21

4

3



Трећак 

110

62

47

31 

27

24 

25

7

5



Штава 

207

176

90

59 

62

41 

20

9

4



Подручје просторног плана општина Куршумлија

2479

2028

1394

880

828

545

28

8

6



Укупно подручје Просторног плана

5900

4665

3349

1862

1773

1316

26

10

7



Извор: Републички завод за статистику.
У периоду 1991–2011. године, стопа природног прираштаја на подручју Просторног плана је била негативна, односно, стопа морталитета је била знатно виша од стопе наталитета, тако да се становништво по основу наталитета увећало за свега 629 становника, а умањило по основу морталитета за чак 2.149 становника (по основу природног прираштаја становништво се умањило за 1.520 становника).
Од укупног броја становника (4665), 483 становника (10,35%) припада дневним мигрантима. Од тога 336 дневних миграната (скоро 70%) припада активном становништву које обавља занимање, док 147 (30%) припада ученицима (139) и студентима (8). На подручју Просторног плана које припада општини Брус 9,29% укупног становништва припада дневним мигрантима (69% активног становништва које обавља занимање и 31% ученика и студената). На подручју Просторног плана које припада општини Куршумлија 14% укупног становништва припада дневним мигрантима (70% активног становништва које обавља занимање и 30% ученика и студената).
Од укупног броја насеља, 91% спада у категорију веома малих насеља (до 200 становника) и она обухватају 72,7% укупне популације. У категорију малих насеља (од 200 до 500 становника) спада осталих 9% насеља и у њима живи 27,3% популације. Становништво територије Просторног плана се састоји од аутохтоног становништва које чини 88,0% и досељеног становништва које чини 12,0% укупног становништва. У структури аутохтоног становништва (2002. године) доминира становништво које од рођења станује у истом месту (чак 67,01%), док становништво досељено са територије исте општине учествује у укупном становништву са 20,99%. У структури досељеног становништва, доминира становништво досељено из других општина Централне Србије (7,12%), док је незнатно учешће становништва досељеног из покрајина (1,93%) и досељеног становништва из бивших република СФРЈ (1,89%).
Запажен је процес старења становништва чије је основно обележје смањење учешћа становништва млађег од 19 година, које чини свега 14,32% популације. Популација становништва 60 и више година учествује у укупном становништву са чак 39,29%. Просечна старост становништва износи 51,8 година: за мушку популацију 49,2, док за женску износи 54,7. Према стадијуму демографске старости територију Просторног плана карактерише „најдубља демографска старост”. Полна структура становништва је готово уједначена, али се уочава нешто већи удео мушког становништва 2.470 (52,95%) у односу на женско 2.195 (47,05%).
Учешће популације предшколског узраста (0–6 година) на подручју Просторног плана износи 3,82%, док учешће популације школско-обавезног узраста (7–14 година) износи 6,26%. Што се тиче делова општина које улазе у обухват Просторног плана, учешће популације предшколског узраста веће је на подручју дела општине Брус и износи 4,01%, док на делу општине Куршумлија износи 3,55%. Учешће популације школско-обавезног узраста је, на подручју обеју општина, готово изједначено (на делу општине Куршумлија износи 6,07%, а на делу општине Брус 6,33%).
Женско фертилно становништво у укупном партиципира са 14,10 %. На подручју општине Брус је нешто веће учешће ове популације у укупном (14,52%) у односу на општину Куршумлија (13,56%). Ово је изузетно битан обим становништва, будући да показује репродуктивну способност популације. У последњим деценијама 20. века иако је постојала блага тенденција пораста номиналног броја женског фертилног становништва на Републичком нивоу, али је релативан удео овог процента становништва у укупном континуирано опадао. Поред тога сама структура овог процента становништва је неповољна, јер постоји тенденција опадања броја жена у најповољнијем репродуктивном периоду (20–29 година) у укупном броју фертилних жена. 
	
Радни контигент становништва има тенденцију раста у послератном периоду што је делом последица процеса старења становништва, а делом последица миграционих кретања. На подручју Просторног плана овај контигент становништа партиципира у укупном са 59,99%, при чему је нешто веће учешће овог котнигента у укупном становништву на подручју дела општине Брус 60,45%, у односу на општину Куршумлија – 56,16%. 
	
Становништво старости 65 и више година има велико учешће у укупном становништву на подручју Просторног плана (29,82%), односно скоро трећина становништва подручја Просторног плана припада овом контигенту становништва. При томе је веће учешће овог контигента становништва у укупном на подручју дела општине Куршумлија (30,77%), док на делу општине Брус износи 27,87%.
На подручју Просторног плана је 60% становника радноспособно (2.733), а активно је свега 38,76% (1808) укупног становништва (66,15% радноспособног становништва). Из ове анализе произлази чињеница да демографски потенцијал није био оптимално искоришћен у 2002. години. Од укупног броја активног становништва 82,58% (1493) спада у активно становништво које обавља занимање.
Пољопривредно становништво чини (2002. године) 26% укупног становништва, при чему је веће учешће мушког пола у пољопривредном становништву, односно 45,92% укупног пољопривредног становништва чине жене, док је 54,08% мушког пољопривредног становништва. У структури укупног пољопривредног становништва активно становништво које обавља занимање учествује са 74,94% (при чему женско пољопривредно становништво чини 40,40% активног пољопривредног становништва), док издржавано становништво учествује са 24,73% (од чега 61% издржаваног пољопривредног становништва чине жене).
На подручју Просторног плана је регистровано пет етничких група (2002. године), тако да се може констатовати да је подручје национално-хомогено, нарочито ако се погледа бројност појединих етничких заједница и њихова релативна заступљеност. Најмногобројнија је српска етничка заједница (99,1%), док остале етничке заједнице учествују са свега кумулативно 0,9% становништва. 
	
3.1.2.3.2. Мрежа насеља
На подручју Просторног плана налази се 45 сеоских насеља, и то 23 насеља у општини Брус и 22 насеља у општини Куршумлија. Основне карактеристике руралног простора су: неповољна демографска и старосна структура становништва, са изразитом депопулацијом; мала густина насељености; неадекватна и недовољна инфраструктурна опремљеност, периферни брдско-планински положај насеља у односу на регионалне центре и делом и општинске центре; неинтегрисаност подручја Просторног плана у функционална урбана подручја; близина зоне копнене безбедности. 
	
Према класификацији насеља у односу на број становника, према резултатима пописа из 2011. године, сва насеља у обухвату Просторног плана припадајумалим насељима (имају мање од 500 становника). Од тога 36 насеља (80%) припада категорији изразито малих насеља са мање од 100 становника, при чему су 22 насеља (48,89%) у категорији насеља до 50 становника, а 14 насеља (31,11%) у категорији насеља до 50–100 становника. Категорији насеља са 101–400 становника припада девет насеља (20%), при чему шест насеља (13,33%) има 101–200 становника, два насеља 201–300 становника, а једно насеље припада категорији насеља са бројем становника 301–400 (Табела 9).
Табела 9. Величинска категоризација насеља (попис 2011).




Тип насеља

Број становника

Број 
насеља

Учешће у укупном броју насеља (%)

Насеља



Изразито мала насеља
(патуљаста насеља)

0-100

0–50

36

22

80

48,89

Бело Поље, Боранци, Витоше, Ђерекаре, Иричићи, Кнежево, Ковизле, Судимља, Чокотар, Влахиња, Жалица, Игриште, Љутова, Магово, Мерћез, Парада, Пачарађа, Перуника, Растелица, Сеоце, Требиње, Трећак




51–100

14

31,11

Бозољин, Горње Левиће, Домишевина, Доње Левиће, Жарево, Равниште, Радуње, Шошиће, Бабица, Доња Микуљана, Мрча, Певаштица, Селова, Штава 
				



Мала насеља

101-400

101–200

9

6

20

13,33

Блажево, Градац, Гочманци, 
Радманово, Данковиће, Жуч 



201–300

2

4,44

Брзеће, Луково



301–400

1

2,22

Батоте



Извор: Попис становништва, домаћинстава и станова у Републици Србији 2011. 
	
У морфолошком погледу, насеља на подручју Просторног плана припадају типу разбијених села, која су издељена на засеоке.
У односу на положај насеља према надморској висини, могу се издвојити четири типа насеља: планински тип (>1000 m), 11 насеља; брдско-планински тип (700–1000 m), најзаступљенији на подручју Просторног плана, 29 насеља; брдски тип (400–700 m), осам насеља и долински тип (200–400 m), једно насеље – Доња Микуљана. 
	
Подручје Просторног плана је изразито слабо насељено. Просечна густина насељености износи 6,8 ст/km2, што је знатно мање у односу на републички просек. Густина мреже насеља показује изразиту неравномерност, варира од 0,23 ст/km2 у КО Растелица до 53 ст/km2 у КО Доња Микуљана.
У зони непосредне санитарне заштите акумулације Селова налазе се делови насеља Пачарађа и Мерћез, у зони уже санитарне заштите су такође делови насеља Пачарађа и Мерћез, у зони шире санитарне заштите налази се 33 насеља, једино се насеље Игриште налази делом у трећој и делом ван зона заштите и девет насеља налази се ван зона санитарне заштите акумулације „Селова”. 
	
Насеља на подручју Просторног плана нису интегрисана ни у једно функционално урбано подручје. Насеља општине Брус усмерена су на град Крушевац као седиште Расинског управног округа. Везе са Крушевцем остварују се и због изласка на коридор Е-75, крушевачке индустрије, као и водоакумулације „Ћелије” на Расини.
Насеља у општини Куршумлија усмерена су на град Прокупље, као седиште Топличког управног округа, преко којег остварују излазак на коридор Е-75 и везу са градом Нишем као центром међународног значаја. 
	
3.1.2.3.3. Социјални развој
На подручју Просторног плана који припада општини Брус, у насељу Брзеће постоји сеоски вртић са предшколским програмом, чији је матични вртић „Пахуљица” у Брусу. На делу подручја који припада општини Куршумлија, нису обезбеђени капацитети за пружање услуга предшколског образовања, те је укупна оцена покривености овом основном јавном услугом незадовољавајућа. 
	
Мрежа основних школа је, обзиром на негативне демографске трендове, релативно добро развијена. На подручју Просторног плана који припада општини Брус, налази се пет основних школа. Две школе су осмогодишње: матична школа „Вук Караџић” у Блажеву и подручна школа у насељу Батоте, са матичном Основном школом„Јован Јовановић Змај” у Брусу. Четворогодишње школе налазе се у насељима: Доње Левиће (подручно одељење матичне школе у Блажеву) и Брзеће и Шошићи (подручна одељења матичне школе „Први мај” у Влајковцима). На подручју Просторног плана који припада општини Куршумлија, налази се пет школа, као подручних одељења матичне ОШ „Милоје Закић” у Куршумлији. То су осмогодишња подручна школа у насељу Луково и четири четворогодишња подручна одељења у насељима: Мерћез, Сеоце, Жуч и Штава.
На подручју Просторног плана нема средњих школа. Насеља општине Куршумлија усмерена су првенствено на средње школе у Куршумлији (Економску школу и Гимназију), а насеља општине Брус на средњу школу у Брусу (два одељења Гимназије, једно одељење економске школе, једно одељење кувара, једно одељење посластичара, једно одељење конобара и једно одељење туристичког техничара). За друге профиле занимања, ученици са подручја Просторног плана првенствено се усмеравају ка Нишу и Крушевцу. 
	
Ради стицања вишег и високог образовања, становништво је упућено ка Нишу, Брусу, Косовској Митровици, Крушевцу и Београду.
Осетно је смањење укупног броја предшколске деце и ученика.
Мрежа објеката здравства није довољно развијена. Од укупно 45 насеља, само пет има здравствену станицу/амбуланту (степен развијености у просеку девет насеља по пункту). Примарну здравствену заштиту становници насеља општине Брус обављају путем здравствених станица и амбуланти Дома здравља у Брусу (здравствена станица у Блажеву и амбуланте у насељима Ђерекари и Батоте), а становници насеља општине Куршумлија путем здравствених станица и амбуланти Дома здравља у Куршумлији (здравствена станица у Лукову и амбуланта у насељу Жуч). У Луковској Бањи налази се специјализовани здравствени центар. 
	
Хоспитализација болесника са подручја Просторног плана остварује се у Куршумлији (у оквиру Дома здравља), Прокупљу, Нишу и Крушевцу.
На подручју Просторног плана нема објеката социјалне заштите. Планско подручје покривено је услугама социјалне заштите преко центара за социјални рад сваке од општина. Одређен тип услуга становници остварују у Прокупљу, Блацу, Куршумлији и Нишу.
Услуге социјалне заштите нису на адекватан начин доступне у свим сеоским насељима.
Спортско-рекреативне активности, значајно су усмерене ка западном делу, који почива на обронцима планине Копаоник, као националног планинског туристичког центра. Ски стазе, скијалишта и комплекси у оквиру КО Брзеће и Равниште, део су постојећег система спортско-рекреативних објеката у оквиру богате туристичке понуде Копаоника. 
	
Значајно место у туристичкој понуди, у погледу здравствених услуга, као и у погледу спорта и рекреације, заузима и Луково са Луковском Бањом, са разноврсним садржајима, удаљено свега око десет километара од планиране акумулације на Топлици. 
	
Спортско-рекреативни објекти у функцији свакодневног опслуживања становништва у оквиру сеоских насеља на планском подручју, јесу отворени терени и игралишта, углавном уз школске објекте. За њих је карактеристично недовољно и неадекватно одржавање, недостатак помоћних објеката и техничке опреме.
Нарочито важно за рад осмогодишњих основних школа на планском подручју, је изостанак затворених спортских објеката, неопходних за одвијање наставе физичког васпитања.
Активности у домену културе на планском подручју готово да изостају. Послератни домови културе у сеоским насељима су неусловни или се користе за друге намене. Поједини културни догађаји се организују у оквиру постојећих туристичких садржаја, првенствено у Брзећу и Луковској Бањи, као и у сеоским школама.
Рад органа управе одвија се у неколико сеоских месних канцеларија, одвојено за административна подручја општина Брус и Куршумлија. 
	
Постојећи капацитети тренутно задовољавају потребе функционисања органа управе на планском подручју. 
	
3.1.2.4. Саобраћај и инфраструктурни системи
3.1.2.4.1. Саобраћај
У оквиру граница Просторног плана, налази се државни пут IIА реда број 213, деоница од чвора 0601 од стационаже km 00+000 до чвора 0318 на km 43+723; државни пут IIА реда број 212, деоница од чвора 0600 од km 00+000 до чвора 0601 на km 12+231 и даље према АП Косово и Метохија и државни пут IIА реда број 211 који се пружа од чвора 0600 на km 50+442 према Брусу на североисточној страни и од чвора 0600 према НП Копаоник на југозападној страни и државни пут IIБ реда број 414 од чвора 0602 на km 00+000 ка чвору 0604 према АП Косово и Метохија. Наведене трасе државних путева II реда, у складу су са усвојеном Уредбом о категоризацији државних путева („Службени гласник РС”, бр. 105/13 и 119/13). Деонице државних путева IIА реда су у релативно задовољавајућем стању иако су саобраћајно оптерећене јер представљају главни правац до Копаоника. 
	
Деоница државног пута IIА реда број 213 (Блажево–Мерћез–Куршумлија) је са асфалтним коловозним застором, осим деонице од бране до насеља Мерћез која је у лошем стању. 
	
Деоница државног пута IIБ реда број 414 (Мерћез–Луково–административна линија АП Косово и Метохија) је са асфалтним коловозним застором до Луковске Бање, док је до границе Просторног плана насипан туцаником. 
	
На подручју Просторног плана доминирају општински путеви.
У погледу густине путне мреже општинских путева, подручје Просторног плана налази се на нивоу просека за Републику Србију, што указује на задовољавајућу повезаност насеља.
Веома мали проценат општинских путева на подручју Просторног плана, којима се насеља међусобно повезују, је са савременим коловозним застором. Мрежу ових путева карактерише мала ширина попречног профила, док елементи подужног профила делимично задовољавају законом прописане параметре.
Хоризонтална и вертикална сигнализација углавном не постоји. Према подацима надлежних општинских служби за већину општинских путева истакнута је потреба за изградњу или реконструкцију у наредном периоду. 
	
Поред техничко-експлоатационих карактеристика, на услове одвијања саобраћаја одлучујући утицај има и одржавање постојећих путних праваца тј. дотрајалост и оштећења на путевима која могу битно да утичу на смањење пропусне моћи, безбедност саобраћаја и нивоа услуга. 
	
3.1.2.4.2. Енергетика и енергетска инфраструктура
Снабдевање електричном енергијом подручја Просторног плана деле два привредна друштва (у даљем тексту: ПД) за дистрибуцију електричне енергије и то „Југоисток” д.о.о. Ниш и „Електросрбија” д.о.о. Краљево. Подручје Просторног плана опремљено је електроенергетском дистрибутивном мрежом и трафостаницама напона 35 и 10 kV. 
	
У обухвату Просторног плана налазe се ТС 35/10 kV „Селова” и ТС 35/10 kV „Брзеће”, а уз њих се потрошачи напајају и из ТС 35/10 kV „Куршумлија 1” којa се налази ван обухвата Просторног плана. 
	
У обухвату Просторног плана налази се далековод 35 kV, власништво ПД за дистрибуцију електричне енергије „ЈУГОИСТОК” д.о.о. Ниш: ТС 110/35 kV „Куршумлија” и ТС 35/10 kV „Селова”. 
	
Поред овога ту је и далековод 35 kV власништво ПД за дистрибуцију електричне енергије „Електросрбија” д.о.о. Краљево: далековод 110 kV Александровац–Брус–Брзеће, који ради под напоном од 35 kV.
Све трафостанице напонског нивоа 110/35 kV из којих се снабдева дистрибутивна мрежа и потрошачи у обухвату Просторног плана налазе се изван подручја Просторног плана.
Дистрибутивна мрежа 10 kV је ваздушна и рађена је као „антенска” и не пружа сигурност у снабдевању. Трафостанице 10/0,4 kV најчешће су типа „кула” или новије типа „стубне”. На подручју Просторног плана не постоје објекти гасоводне, као ни објекти топловодне мреже.
Проблем у коришћењу енергетских потенцијала је велика и нерационална потрошња енергије, као и мала енергетска ефикасност у производњи, преносу, дистрибуцији и коришћењу свих типова енергије. Коришћење електричне енергије за грејање и друге потребе за које је могуће пронаћи алтернативу, као и застарела технологија у свим аспектима потрошње енергије оптерећује електроенергетски систем и представља велики проблем нерационалног коришћења енергије. Приметно је и недовољно ангажовање везано за проблем енергетске ефикасности, као и недостатак људства и финансијских средстава опредељених у ову сврху. 
	
Обезбеђење топлотне енергије се врши углавном преко индивидуалних ложишта, а изузетно мали број објеката преко локалних котларница. Као енергенти се најчешће користе чврсто гориво (дрва и угаљ) или електрична енергија. Ово доводи до прекомерне сече шума и загађења ваздуха од емисије штетних материја приликом сагоревања наведених енергената. Гасификација насеља би умањила загађење животне средине.
У наредном периоду потребно је стимулисати развој и коришћење обновљивих извора енергије, чиме би се позитивно утицало на квалитет живота, заштиту и очување природе и животне средине. То су чисти, еколошки прихватљиви извори енергије који значајно доприносе смањењу загађења животне средине. У обновљиве изворе енергије спадају: енергија ветра, енергија сунца, хидроенергија, геотермална енергија и енергија биомасе. 
	
Изграђена је МХЕ „Куршумлија” на реци Топлици и тренутно је у функцији. МХЕ „Селова” се гради у склопу изградње саме акумулације „Селова” (бране и прибранских објеката) и њена функција је везана за функционисање саме акумулације.
У обухвату Просторног плана нема много објеката и инфраструктурних мрежа у функцији обновљивих извора енергије. Не постоје ни озбиљнија истраживања која би показала праве капацитете овог подручја и исплативост инвестиција у ове видове енергије, осим анализа из области изградње малих хидроелектрана. Потребно је уложити напор како би се повећала улагања, дала подршка кроз мере фискалне политике и извршила потребна испитивања да би се утврдили расположиви капацитети.
3.1.2.4.3. Електронске комуникације и поштански саобраћај
Јавну мрежу фиксне телефоније на подручју Просторног плана чине мрежне групе 037 Крушевац и Прокупље 027. Постојећа телекомуникациона мрежа састоји се од комутационе мреже, транспортне мреже и приступних мрежа.
Мреже су повезане са телефонском централом „Куршумлија”, ранга чворне централе и телефонском централом „Брзеће” као комутационим центром. Поред овога подручје Просторног плана је покривено и следећим истуреним комутационим степенима: Блажево, Велика Чука, Шпанце и Луковска Бања. Постојеће стање приступне мреже увелико превазилази капацитете приступних уређаја.
Без обзира што у већини насеља у обухвату Просторног плана постоје приступне мреже, ниво опремљености телефонском мрежом (број телефонских прикључака на 100 становника) је испод просека у Републици Србији. Претежно се пружају телефонске услуге уз постојеће саобраћајнице док је телекомуникациона инфраструктура на брдско-планинском подручју врло слабо развијена. Поред тога, због застарелих типова телефонских централа постоји веома велики број двојничких прикључака што условљава и губитке у телефонском саобраћају.
Подручје Просторног плана покривено је сигналима сва три оператера мобилне телефоније: Предузеће за мобилне телекомуникације „Телеком Србија” – МТС”, Теленор” и „VIP Mobile”. 
	
Конфигурација терена условљава да је на брдском подручју слабија покривеност сигналима док на неким местима и нема сигнала. Тренутно у обухвату Просторног плана или у областима наслоњеним на Просторни план (које сигналом покривају обухват Просторног плана) постоји 12 локација са постојећим базним станицама мобилне телефоније.
Укупно стање телекомуникационе мреже на подручју Просторног плана није задовољавајуће. Инфраструктуру за наведене телекомуникационе мреже чине: оптички и бакарни каблови, радио-релејне станице и антенски стубови, системи преноса, комутациони центри и приступне (месне) мреже.
Радио-телевизијска дифузна мрежа на подручју Просторног плана већином се емитује са релеја који се налазе ван захвата, и то на Гобељи и са релеја који се налази код Куршумлије. У оквиру обухвата Просторног плана постоји само један релеј и то на локацији Блажево. Већина насеља, а поготову у северозападном делу Просторног плана, због конфигурације терена, има локалне репетиторе који нису у потпуној функцији због недовољне висине обновљене антене на Гобељи и смањене снаге којом се емитује телевизијски сигнал са релеја. 
	
У обухвату Просторног плана постоји изграђена мрежа поштанских објеката и то: Брзеће, Блажево, Мерћез, Луковска Бања и Жуч. Ова мрежа тренутно делимично задовољава потребе корисника јер је због конфигурације терена и разуђености насеља делимично доступна свим корисницима који су у обухвату Просторног плана.
3.1.2.4.4. Комунална инфраструктура
Територија у обухвату Просторног плана припада регионалним центрима за управљање отпадом бр. 22 (Крушевац) и 24 (Прокупље). Прикупљање комуналног отпада са територије Просторног плана делимично је у надлежности општинских комуналних предузећа Јавно комунално предузеће „Расина” из Бруса и Јавно комунално предузеће „Топлица” из Куршумлије, при чему су организованим сакупљањем отпада обухваћени општински центри и мањи број насељених места. Сакупљени отпад се без сепарације и било каквог претходног третмана одлаже на општинске депоније које се налазе ван обухвата Просторног плана – општина Куршумлија користи депонију „Лаковски брегови” у Баћоглави, а општина Брус депонију у насељеном месту Кобиље. Отпад се приликом одлагања на депоније не мери, па не постоје тачни подаци о количини депонованог отпада. Процењена количина генерисаног отпада у сеоским срединама је релативно мала, око 0,4 kg/ст. 
	
Највећи број насељених места у обухвату Просторног плана је изостављен из система организованог сакупљања отпада, што за последицу има формирање већег броја локалних сметлишта (дивљих депонија). На планском подручју регистроване су веће дивље депоније у близини насељених места Селова и Радманово (око 1900 m³ отпада), затим депонија на око 1,5 km од насеља Луковска Бања према насељеном месту Парада (око 1000 m³ отпада), као и бројна мања сметлишта поред путева и водотокова. У насељеним местима се врши делимична сепарација отпада, тако што се органски отпад углавном задржава у економским двориштима и користи за исхрану стоке (зелени отпад, остаци од хране и сл.) и огрев (грање, лишће, као и папир и папирна амбалажа), док се остали отпад одлаже на дивља сметлишта. На сметлиштима се углавном може наћи амбалажни отпад, кабасти отпад, опасан отпад из домаћинстава и сл.
На територији у обухвату Просторног плана није заступљено одвојено сакупљање отпада (осим делимичне сепарације отпада у оквиру сеоских домаћинстава) нити било који облик третмана отпада (рециклажа, компостирање и др.), већ се као једини и истовремено најнеповољнији облик третмана примењује депоновање отпада. 
	
Управљање животињским отпадом и другим специфичним врстама отпада (опасан отпад) није регулисано на одговарајући начин и не примењује се одвојено сакупљање и правилно складиштење ових врста отпада. У насељеним местима не постоје уређена сточна гробља већ се лешеви угинулих животиња закопавају на местима која нису предвиђена за то, одлажу се на дивља сметлишта или завршавају у водотоковима. 
	
На подручју Просторног плана не продукује се опасан отпад, осим опасног отпада из домаћинстава (батерије, акумулатори, амбалажа и остаци хемијских средстава која се користе у пољопривреди и сл.).
Сеоска гробља на подручју Просторног плана су бројна и најчешће мала. Често један заселак или више блиских засеока имају своје гробље, тако да се на територији појединих КО налази већи број гробаља (Батоте – девет; Требиње – пет; Данковиће, Трећак – три; Мерћез, Парада, Певаштица, Иричићи, Горње Левиће, Блажево – по два гробља), што додатно отежава њихово уређење и опремање, као и обезбеђивање приступа гробљима. Посебан проблем представљају гробља за насеља Мерћез и Пачарађа која се налазе у зонама I и II санитарне заштите изворишта за водоснабдевање. Управљање гробљима није регулисано на одговарајући начин. У надлежности јавних комуналних предузећа је управљање општинским гробљима (гробље у Куршумлији и ново гробље на територији КО Данковиће), док је одржавање сеоских гробаља најчешће у надлежности мештана. Гробља нису комунално опремљена и често су у лошем стању, запуштена и неуређена.
На територији у обухвату Просторног плана не постоје уређена сточна гробља.
Сеоска насеља нису опремљена зеленим и сточним пијацама и ветеринарским станицама. Зелене пијаце налазе се у општинским центрима Куршумлија и Брус (кванташка пијаца). 
	
3.1.2.5. Заштита непокретних културних добара
Споменички фонд je представљен пре свега примерима црквене архитектуре из турског доба: црква Св. Мине у Штави, (општина Куршумлија споменик културе од великог значаја) и црква Св. Богородице у Боранцима (општина Брус). Слику о градитељском наслеђу употпуњује и већи број евидентираних непокретности од којих су посебно значајне оне у обухвату НП Копаоник. Ту је на основу парцијалних проспекција евидентиран већи број археолошких налазишта, средњевековних рудишта, стамбених и привредних објеката народног градитељства, као и споменика из ослободилачких ратова.
Црква Св. Мине се налази на старом сеоском гробљу у насељеном месту Штава. Док једни тврде да црква Св. Мине потиче још из 12. века, други сматрају да је подигнута између 1614. и 1647. године за време патријарха Пајсија, од стране војводе Мркше Сићевског, истакнутог властелина српске деспотовине. Народно предање сведочи да су преци садашњих становника пренели при досељавању своју славу Св. Мину и саградили цркву. На плочи изнад портала у цркви стоји натпис да је саграђена и живописана у 17. веку. По неуспеху устанка и друге сеобе Срба 1737. године, Штава је опустела. Црква светог Мине се данас простире на површини од 44 ари и 28 m2. Сачувана је у изворном облику као једнобродна грађевина од тесаног камена, покривена каменим плочама, димензија 9,35 x 5,80 m, готово један метар укопана у земљу. Највећу вредност ове цркве представља очувано сликарство. Фреске су сликане у византијском стилу са постојаним бојама. На малом простору осликани су сви важни догађаји из хришћанске историје.
Црква Св. Богородице у Боранцима, на катастарској парцели 357/2 КО Боранце, сазидана је највероватније у првој половини XIX века. То је једнобродна грађевина димензија 10,00 х 5,50 m, са полукружном олтарском апсидом на источној страни. Зидана је од ломљеног камена док је олтарска апсида од сиге. Фасаде су малтерисане и попут унутрашњости, без икаквих декорација. Заштићену околину цркве Св. Богородице чини и катастарска парцела 357/1 КО Боранце.
Према условима Завода за заштиту споменика културе Краљево бр. 759/2 од 21. августа 2012. године, на планском подручју евидентиране су следеће непокретности: споменик Јосифу Панчићу, Брзеће; споменик на Мрамору, Брзеће; остаци средњовековног рударења у долини реке Дубоке, Брзеће; култно место, Метође, Брзеће; бачије у Дубокој, Брзеће; воденице на Брзећкој реци, Брзеће; археолошки локалитет Небеске столице, Равниште; воденица на Дубокој у Запланини, Равниште; археолошки локалитет Јела у Доњој Запланини, Равниште; археолошки локалитет Црквине у Доњој Запланини, Равниште; средњовековни рударско-топионичарски комплекс у Доњој Запланини, Равниште; воденице на Брзећкој реци, Радманово; и археолошки локалитет Балићка чука, Горње Левиће.
Комплексно сагледавање потенцијала непокретних културних добара отежава недостатак обједињене документације, као и чињеница да у неким општинама досад није обављена свеобухватна проспекција градитељског наслеђа. Осим тога, мали број непокретних културних добара је истражен и презентован на начин и у мери који би омогућио адекватну активацију њихових научно-образовних, културно-историјских и туристичких потенцијала.
3.1.2.6. Заштита животне средине
Животну средину планског подручја одређују природни ресурси: чиста вода, пољопривредно земљиште средњег квалитета (које се неповратно губи за примарну намену запуштањем, услед демографског пражњења подручја и старења становништва), шуме добрим делом плански сађене (чијим се делом у друштвеном власништву управља и заштита врши на основу шумских основа) и створени ресурси (углавном стамбени и саобраћајни). Подручје карактерише углавном добар квалитет животне средине, међутим, због антропогеног утицаја поједини делови водотокова се сврставају у III и IV категорију углавном због прекомерне количине кадмијума и присуства колиморфних бактерија. На подручју Просторног плана ово су ретки и усамљени случајеви.
Ваздух је релативно доброг квалитета услед непостојања значајнијег извора загађења. не постоји ниједно веће индустријско постројење, што директно утиче на квалитет ваздуха. Негативан утицај имају једино загађивачи у облику индивидуалних кућних ложишта и друмског саобраћаја. Током 2012. године вршено је континуално мерење приземног озона на Копаонику који је делом захваћен Просторним планом, где је установљено да је концентрација знатно виша са порастом надморске висине. Према Извештају о стању животне средине у Републици Србији за 2012. годину, Копаоник је сврстан у подручје са чистим или незнатно загађеним ваздухом где нису прекорачене граничне вредности ни за једну загађујућу материју. Индивидуална ложишта су сезонски извори SO2, чађи и седиментних материја. Саобраћајем је најоптерећенији важан саобраћајни правац према националном парку и зимском и летњем туристичком центру на Копаонику, од Крушевца преко Бруса и Брзећа, а саобраћајне активности представљају извор NOx, CO, CO2, CxHx, HCHO, оксида олова, чађи. У периоду великог оптерећења саобраћајница, нарочито оних које воде до туристичких центара (Луковска Бања, Брзеће–Копаоник) може се јавити прекорачење граничних вредности за неке загађујуће материје и то у непосредној близини тих путних праваца. 
	
Земљиште је један од најважнијих природних ресурса. Већи проценат територије је под шумама, пашњацима и ливадама, услед чега се не може говорити о превеликом утицају пољопривредних активности на квалитет земљишта. Земљиште је поштеђено негативних утицаја индустрије услед слабе развијености овог подручја, а земљиште Националног парка Копаоник је заштићено од негативних утицаја забраном градње објеката који могу негативно утицати и забраном активности које могу угрозити квалитет земљишта (Закон о националним парковима,„Службени гласник РС”, бр. 39/93, 44/93, 48/94 и 101/05). Веома је важан еколошки квалитет земљишта у сливу акумулације „Селова” због квалитета воде у будућој акумулацији. Присуство азота у земљишту је јако ниско, док фосфор варира од ниске до веома високе концентрације и карактерише се веома ниском осетљивошћу према ацидификацији. Мала је концентрација Pb, Cd и Zn. Највећи проблем представља присуство ерозије. Нестабилност терена у виду клизишта, одрона и јаруга присутна је на територији катастарских општина: Домишевина, Градац, Блажево, Бозољин, Равниште, Ђерекаре, Чокотар, Бело Поље, Иричићи, Судимља, Горње и Доње Левиће, пут Брзеће–Копаоник.
Буком и вибрацијама најугроженија су насеља кроз која или у чијој близини пролази неки од путева са интензивним саобраћајем. Поред саобраћаја као извора буке и вибрација присутни су: каменолом; механизација која је ангажована на изградњи бране и акумулације; и механизација и моторне тестере који су ангажовани на експлоатацији дрвета. С обзиром на значај феномена буке и вибрација, проистиче потреба за сталном контролом нивоа буке као и потреба за планирањем заштите здравља људи од негативног дејства буке.
3.1.2.7. Коришћење и уређење простора од интереса за одбрану земље и ванредне ситуације
Подручје Просторног плана се са југа и југозапада наслања сена Косовски (општина Подујево) и Косовско-митровачки (општина Лепосавић) управни округ. Дуж ове административне линије успостављена је Копнена зона безбедности у дубини од 5 km на територији централне Србије. 
	
На подручју Просторног плана, у складу са Условима и захтевима Министарства одбране Републике Србије – Сектор за материјалне ресурсе – Управа за инфраструктуру, (акт инт. бр. 2613 – 5 од 9. новембра 2012. године), налазе се перспективни војни комплекси: „Брзеће”, „Копаоник”, база „Боранце”, база „Мрче” и „Баћоглава” (непосредно уз границу Просторног плана, а ван његовог обухвата) који су неопходни за функционисање Војске Србије.
Кључни инфраструктурни објекат на подручју Просторног плана биће акумулационо језеро „Селова” на Топлици. Брана је насута, хомогена, висине 70,6 m, дужина у круни 420 m са укупном запремином од 70.500.000 m³, чије је угрожавање могуће ратним разарањима, природним катастрофама и елементарним непогодама са значајним последицама по становништво, насеља, инфраструктуру и стање животне средине у низводном делу. Подручје Просторног плана је изложено потенцијалном ризику од елементарних непогода, у првом реду од бујичних поплава, затим шумских пожара (неконтролисана антропогена активност у шуми често доводи до изазивања пожара што само по себи намеће потребу за бољом заштитом шума). Пожари су честа појава, а како је глобална температура Планете из године у годину све виша, опасност од пожара је све извеснија. На овом простору је било мањих приземних пожара и то углавном у четинарским културама, који су на срећу спречени без већих штета и то искључиво правовременом интервенцијом надлежних органа и организација, атмосферских непогода, одроњавања и клизања земљишта, земљотреса и др. У сеизмолошком погледу за територију Просторног плана у целини се може рећи да спада у ред трусних области на подручју Републике Србије. На карти сеизмичког хазарда подручје Просторног плана је сврстано у зону 8 MCSº и 9 MCSº, за повратни период од 500 година. 
	
3.2. Потенцијали и ограничења
3.2.1. Воде, водна и водопривредна инфраструктура
Основни потенцијали за коришћење и заштиту вода и развој водне инфраструктуре на подручју Просторног плана су: река Топлица, као највећи водоток на подручју Просторног плана и уједно највећа лева притока Јужне Мораве, окосница будућег Топличког регионалног система водоснабдевања; изграђено надвишење бране до коначно планиране коте круне од 527 m н.в, тако да нема опасности од преливања преко круне при катастрофално великим водама; потпуно завршен опточни тунел, темељни испуст и слапиште као и водозахватна кула; експропријација урађена на 300 ha земљишне површине; изведене антиерозионе преграде на притокама Топлице. Топлица низводно од бране и Јужна Морава низводно од ушћа Топлице постају водени екосистеми на којима се може управљати протоцима у еколошки кризним периодима у топлом делу године, када због синергетског деловања малих протока, високе температуре и смањеног садржаја кисеоника долази до великих еколошких криза. Наменским испуштањем чисте воде ниже температуре такве кризе се могу санирати. Пошто брана располаже са снажним и мобилним темељним испустом, у случајевима акцидентних загађења омогућена је врло брза интервенција наменским испуштањем воде доброг квалитета из акумулације. То омогућава да се у случају потребе интервенише и на читавом делу тока Јужне Мораве низводно од ушћа Топлице. Такве акумулације се у свету третирају и валоризују и као оперативна еколошка резерва великих речних сливова. Вода која ће се испуштати из акумулације, било у речни ток или за водоснабдевање, пре тога би се искористила за производњу електричне енергије, као и за развој мелиорационог система низводно од бране, чиме би се обезбедило наводњавање I и II класе земљишта површине око 3500 ha. У вези са припремом техничке документације за ново постројење за пречишћавање воде и магистрални цевовод Селова, потписан је Споразум о сарадњи (од 1. новембра 2010. године, број 337-00-256/2010-069) између: Кабинета потпредседника Владе за европске интеграције, Министарства животне средине и просторног планирања, Министарства пољопривреде, шумарства и водопривреде, Града Ниша, општине Прокупље, општине Куршумлија, општине Житорађа, општине Мерошина и општине Блаце. 
	
За развој водне инфраструктуре на подручју Просторног плана постоје и бројна ограничења, међу којима су најважнија следећа: недостатак финансијских средстава за завршетак акумулације и регионалног система за водоснабдевање, што је у протеклом периоду био главни разлог за прекид радова; велика временска неравномерност вода које се формирају на сливу Топлице јако отежава услове за уређење, коришћење и заштиту вода, а у неким околностима чак и онемогућава њихово коришћење без акумулација. Посебно су неповољни врло велики односи између великих вода вероватноће 1% (са којима се планирају системи заштите од поплава) и месечних малих вода вероватноће 95% (меродавних за планирање мера заштите квалитета вода), који се пењу на преко 1:2000, као и врло дуга трајања малих вода. Све то чини сложенијим и скупљим водопривредне системе и мере за коришћење и заштиту вода и уређење водних режима; глобалне климатске промене, које се све израженије исказују и на овим просторима посебно ће се одразити на даље погоршање екстремних хидролошких феномена: велике воде постајаће све веће и наглије, а мале све мање и са све дужим трајањем; лоша санитација насеља и одсуство навике житеља да се окружење чува од загађивања (појаве дивљих депонија на обалама и коритима, и навика испуштања отпадних вода у водотоке) представља врло озбиљну сметњу за пожељно хидротехничко уређење територије и заштиту вода.
3.2.2. Заштита природе, природних вредности и предела
Потенцијали заштите и одрживог коришћења природних вредности и предела су: специфичност геолошке грађе која се огледа кроз постојаност стена различитих геолошких периода; велика разуђеност рељефа и изражена висинска и климатска зоналност; условно повољна клима са континенталним и планинским карактером; богатство резервама подземних вода, које се огледа у постојању великог броја извора и врела; геотермалне воде; екосистеми и предели посебне вредности у погледу изворности и разноврсности флоре и фауне; постојање ендемских и заштићених и строго заштићених биљних и животињских врста;репрезентативни биолошки, геоморфолошки, геолошки, хидролошки и други процеси; подручје националне еколошке мреже; ЕМЕРАЛД подручје; међународно значајно подручје за птице, биљке и лептире; установљен Национални парк „Копаоник” и искуство Јавног предузећа „Национални парк Копаоник” у управљању тим подручјем и др.; изузетна атрактивност амбијентално-пејзажних вредности предела, обогаћених јединственим природним садржајем. 
	
Ограничења заштите и одрживог коришћења природних вредности и предела су: отежана приступачност и недовољна опремљеност подручја инфра и супраструктуром; појава ерозије и суша; прекомерни притисак смештајних објеката, туристичке инфраструктуре и њихова бесправна изградња на подручју Брзећа и Луковске Бање; неадекватна обавештеност посетилаца и локалног становништва о природним вредностима која се штите и начину њиховог очувања; недостатак кадрова и материјално-финансијских ресурса локалних самоуправа у успостављању и спровођењу заштите природних вредности и добара; тешкоће у наплати накнада за коришћење заштићених подручја. 
	
3.2.3. Привреда/економски развој
Основни потенцијали за развој привреде су: природни ресурси који су основа за развој пољопривреде (ратарства, сточарства, воћарства, виноградарства, пчеларства, узгој лековитог и ароматичног биља и сакупљање шумских плодова), шумарства и туризма (планинског, бањског, излетничког, ловног и сеоског); расположива природна и културна добра као основа за развој терцијалног сектора, нарочито руралног туризма; расположиви људски ресурси и богата традиција нарочито за традиционалну пољопривреду и сточарство; слободан стамбени простор који се у доброј мери може искористити за покретање мини породичних фирми, у оквиру сектора малих и средњих предузећа и предузетништва (у даљем тексту: МСПП), а као нуклеуса привредног развоја, у области пољопривредне производње и прераде и у области сектора руралног туризма и услуга, што може бити важан чинилац демографске ревитализације подручја.
Основна ограничења привредног развоја су: наслеђене последице дубоке економске кризе у претходном периоду изазване распадом СФР Југославије (1992. године) што је довело до смањења тржишта и имало великог утицаја на стање привреде читаве земље, економским санкцијама (1992–1996. године) и хипер инфлацијом (1993. године) која је довела до енормних поремећаја свих економских токова домаће привреде;шире окружење подручја Просторног плана налази се у фази стагнације што за резултат има низ негативних тенденција: пад друштвеног производа, пораст незапослености, застарелост опреме, ниску продуктивност рада и економичност пословања и сл; економска неразвијеност као последица дугогодишње стагнације и недовољних улагања у економски развој; слаба диверзификација привредних активности чију основу чини традиционална пољопривреда која не омогућава побољшање животног стандарда и повратак исељеног становништва;низак ниво животног стандарда локалног становништва; неповољна демографска структура становништва (старачка домаћинства, мали број радно-способоног становништва, мали број деце и младих – на територији Просторног плана је свега 14,32% становништва млађег од 19 година); успорена дифузија научно-техничког прогреса, савремених еколошких стандарда, економских знања и тржишних информација у пољопривредну праксу; недовољно изграђена и развијена саобраћајна инфраструктура, чиме се у великој мери смањује конкурентност за привлачење нових инвестиција и проширење постојећих капацитета; неразвијена комунална инфраструктура и базичне услуге (здравствене, социјалне, птт услуге и сл.) за рурално становништво, што неповољно утиче на повратак млађег и образованог становништва које је у процесу транзиције остало без посла у околним градовима;недостатак предузетничке културе и предузетничког духа; и лоша контрола производа.
3.2.4. Пољопривреда и пољопривредно земљиште
Основни развојни потенцијали за развој пољопривреде су: повољни природни услови (релативно повољна клима, орографија терена); расположиви пољопривредни ресурси (високо бонитетно пољопривредно земљиште које се пружа на проширеним речним терасама Топлице и њених већих и мањих притока; повољни услови за органску производњу воћа на теренима до 800 m н.в; велики део пољопривредних површина под ливадама и пашњацима, претежно доброг флористичког састава као основа за развој сточарства);непостојање великих индустријских капацитета и незагађена животна средина, која представља добру основу за развој органске пољопривреде и производњу здраве хране препознатљивог географског порекла; знатне количине лековитог биља и шумских плодова (боровнице, купине, малине, лешник, печурке, дрењине, шишарке); реални изгледи за институционалну подршку одрживом развоју пољопривреде услед оријентације аграрне политике Републике Србије на прихватање модалитета, критеријума и стандарда Европске уније (у даљем тексту: ЕУ), присуства ФАО (Food and Agriculture organization) и других међународних организација на локалном нивоу.
Основна ограничења везана за развој пољопривреде, односно очување, заштиту и адекватно коришћење пољопривредног земљишта проистичу из: великe разуђености терена; лоше искоришћености пољопривредног земљишта и прекомерног коришћења хемијских средстава и вештачког ђубрива; уситњености пољопривредних поседа (изузетно мале парцеле за интензивну пољопривредну производњу, просечне величине око 5 ари, док су газдинства просечне величине од 3 ha до 5 ha) и недостатка средстава за инвестирање у укрупњавање пољопривредних парцела; коришћења пољопривредног земљишта супротно његовим еколошким својствима; смањеног наталитета, изражене миграције и депопулације становништва; тешких услова живота и слабе мотивисаности становништва, посебно сеоске омладине за рад у пољопривреди и живот на селу; слабе опремљености газдинстава савременим машинама и уређајима, врло малог броја механизације и прикључних машина, велике застарелости исте, као и недовољне упознатости пољопривредника са примерима савремене пољопривредне праксе из земаља ЕУ; незадовољавајуће рентабилности пољопривредне производње због лоше инфраструктуре и удаљености од општинског центра и непланске изградње. 
	
3.2.5. Шуме и шумско земљиште, шумарство и ловство
Шумски ресурси представљају значајан потенцијал одрживог развоја с обзиром на повољне услове за развој аутохтоних врста са приоритетно производно-заштитном функцијом, као и задовољавајуће здравствено стање састојина на већем делу шумског подручја. Посебно је важно очување и активирање ових потенцијала кроз: одрживу експлоатацију шумских производа (пре свега дрвета) као основе развоја дрвно-прерађивачке индустрије; коришћење шума за научно-истраживачке, образовно-васпитне, спортско-рекреативне, ловне и друге сврхе; туристичку валоризацију шума које припадају категорији заштићених природних добара; организовано коришћење осталих шумских производа (јестивих гљива, лековитог биља, сакупљање и откуп шумских плодова, пужева и др.); побољшање бројности дивљачи у ловиштима и др.
Развој шумарства и ловства релативизују поједина ограничења и то: непознавање потпуног стања приватних шума; недовољно регулисан правни статус површина под шумом; случајеви непланског коришћења шума (посебно у периферним деловима); екстензиван однос према шуми у фази неге, заштите и коришћења; недовољно увећање шумског фонда; недовољна компатибилност са секторским плановима (из области водопривреде, туризма и др.); недовољна институционална и кадровска покривеност; непостојање стратегије развоја ловства; спорост у приступу одговарајућим фондовима на међународном нивоу; неажурност у тренингу стицања знања о савременој улози шуме и потреби њеног интензивнијег очувања и заштите.
3.2.6. Коришћење минералних сировина
Основни потенцијали заштите и експлоатације геолошких ресурса су евидентирана лежишта и рудне појаве металичних и неметаличних сировина, грађевинског камена и минералних вода; традиција поткопаоничког краја у рударству; туристичка валоризација објеката геонаслеђа и остатака средњевековног рударења и др. 
	
Ограничења за одрживо коришћење минералних сировина везана су за могуће контролисано и ограничено коришћење уз примену строгих мера заштите животне средине и поштовања режима санитарне заштите изворишта водоснабдевања на подручју планираном за заштиту. 
	
3.2.7. Туризам
Основни потенцијали за развој туризма: НП Копаоник као природно добро и међународна туристичка дестинација; национално бањско туристичко место Луковска Бања; лековите воде у Луковској Бањи; разноврсност предела, разуђеност рељефа, очуван пејзаж, биодиверзитет, еколошке и предеоне целине, природна баштина и богатство шумама и водотоковима; природни амбијент обилује условима за рекреативне активности (трим стазе, стазе здравља и бициклистичке стазе) и представља велики потенцијал за развој ловног и риболовног туризма; антропогене вредности простора (споменици културе, археолошки локалитети, етнолошка баштина и фолклорни мотиви) као потенцијал за развој културног туризма и touring-a; постојање објеката традиционалне руралне архитектуре у насељима и њихова веза са природом, као потенцијал за развој сеоског и етно туризма; и опремљеност и уређеност постојећих туристичких и смештајних капацитета.
Основна ограничења за развој туризма: неповољна социо-економска ситуација; летња понуда није на нивоу зимске понуде, нарочито на Копаонику; недовољна заступљеност садржаја целогодишње туристичко-рекреативне понуде у простору; просторно неуједначена туристичка понуда (развој је сконцентрисан у планинским туристичким комплексима, док је запостављен у подпланинском делу и сеоским насељима); неразвијени комплементарни садржаји; непланска изградња на територији НП Копаоник и у оквиру туристичких локалитета; ограничења као последица заштитних мера у обухвату НП Копаоник и зонама санитарне заштите планиране акумулације „Селова”; некомплетан туристичко-информациони систем у погледу промоције туризма као и регистрације, категоризације и контроле објеката у функцији туризма; низак ниво развијености саобраћајне и комуналне инфраструктуре; и недовршена инфраструктура (посебно канализација) и неразвијене комуналне службе.
3.2.8. Становништво
Као основне потенцијале за развој демографије у планском периоду можемо навести: могућност обнављања становништва; учешће контигента женског фертилног становништва у укупном (14,44%); могућност за повећање стопе активности повећаним укључењем радно-способног становништва у развој пољопривреде и терцијалног сектора; неискоришћени стамбени фонд услед смањења броја становника, а који може бити основа за развој различитих делатности – од развоја туризма до реализације бројних пољопривредних програма уколико се зауставе негативни демографски трендови.
Основни проблеми становништва се, према њиховој природи, могу поделити на: демографске, економско-социјалне и просторне.
Проблеми демографске природе су: смањење броја становника услед негативног природног прираштаја и негативнe стопe миграција на територији Просторног плана; демографско старење укупног становништва и радне снаге (најдубља демографска старост, сенилизација и феминизација радне снаге у пољопривреди); висока општа стопа смртности као последица демографског старења, а делом и због неадекватне здравствене заштите, односно ниског нивоа животног стандарда; неповољна структура становништва према активности у односу на републички просек (на подручју Просторног плана је активно 38,76%, а у Републици Србији 45,32%, али је и ниже учешће издржаваног становништва (31,06% у односу на републички просек 34,28%); лоша образовна структура становништва;велика уситњеност домаћинстава, односно присутан је тренд пораста двочланих и једночланих, претежно старачких домаћинстава.
Проблеми економско-социјалне природе су пре свега: висока стопа незапослености; пораст старог (65 и више година) и остарелог становништва (80 и више година); старачка, често једночлана и двочлана домаћинстава без редовних прихода.
Просторни проблеми су последица спонтаних процеса у размештају становништва, а чине их насеља обухваћена депопулацијом.
3.2.9. Мрежа насеља
Основни потенцијали развоја мреже насеља су: диференцирани централитети насеља; близина државних путева; близина општинског центра Куршумлије; близина коридора Е-80; формирани садржаји друштвене инфраструктуре; постојећи стамбени фонд као развојни ресурс.
Основна ограничења развоја мреже насеља су: периферни брдско-планински положај насеља; некомплетна мрежа државних и општинских путева у функцији повезивања насеља; ограничења у погледу повезаности насеља због морфологије терена; слаба насељеност простора; изражено исељавање и старење становништва; периферни положај насеља у односу на општинскe центрe; недовољна функционална повезаност са Крушевцем као центром функционалног урбаног подручја националног значаја; настањена насеља у зони непосредне санитарне заштите. 
	
3.2.10. Социјални развој
Основни потенцијали за развој јавних служби: постојећи капацитети као основ за формирање савремене и функционалне мреже садржаја за пружање јавних услуга, уз повећање ефикасности и мобилности, адаптацију и техничко опремање; наставак развоја препознатљивих специфичних јавних садржаја, у оквиру туристичке понуде Копаоника и Луковске Бање; удруживање јавног и приватног сектора у пружању јавних услуга (грађанска иницијатива, невладин сектор и сл.).
Основна ограничења у погледу функционисања јавних служби и стања постојећих капацитета: неуједначен квалитет у пружању услуга од јавног значаја, одсуство основних капацитета у насељима са негативним демографским трендом и популацијом мањом од 50 становника (13 насеља на територији општине Куршумлија и девет на општини Брус); лоше стање локалне путне мреже, што утиче на меродаван аспект временске доступности становништва јавним услугама, као и на изузетно лошу приступачност насељима у зимском периоду; недовољна и неадекватна инфраструктурна и техничка опремљеност објеката јавних служби.
3.2.11. Саобраћајна инфраструктура
Потенцијали развоја саобраћаја су: повољан географски и стратешки положај; постојећи приступни путеви; земљани некатегорисани путеви којима су повезана насељена места и засеоци; повољни услови за изградњу нових саобраћајница; сарадња са суседним општинама у ангажовању на модернизацији и међусобном повезивању; развој туризма и др.
Ограничења развоја саобраћаја су: претежно слаб квалитет мреже приступних и општинских путева, њена некомплетност у функцији међусобног повезивања насеља и повезивања насеља са садржајима будуће туристичке понуде у простору; неповољна конфигурација терена у планинској зони на одређеним деоницама и лоши климатски услови у зимском периоду; знатни трошкови финансирања изградње, реконструкције и одржавања путне мреже и др.
3.2.12. Енергетика и енергетска инфраструктура
Као основни потенцијали у области енергетике и енергетске инфраструктуре издвајају се: богатство водотокова, што погодује изградњи МХЕ; територија Просторног плана спада у подручја са великим бројем сунчаних дана у току године, што представља потенцијал за експлоатацију сунчеве енергије; постојећа трафостаница 110/35 kV „Куршумлија” са двостраним напајањем на напонском нивоу 110 kV, из правца ТС 110/35 kV „Прокупље” (ТС 110/35 kV „Ниш 1”) и из правца ТС 110/35 kV „Александровац” (ТС 110/35 kV „Крушевац”) што обезбеђује сигурност у снабдевању електричном енергијом; МГ-11-02 ка Блацу, Куршумлији и Косову (преко територије општине Дољевац, Житорађа, Прокупље и Куршумлија) и разводни гасовод (у даљем тексту: РГ) Жупа, Александровац, Брус, Копаоник, Рашка, Нови Пазар са кога ће се снабдевати гасом насеља на територији Просторног плана; могућност да се једним прикључком на гас обезбеди грејање, припрема топле воде, кување, технолошке потребе, хлађење; компримовани природни гас може да замени течна горива у индивидуалним возилима, аутобусима и привредним возилима, као и да се користи за производњу механичке и електричне енергије; велики број водотокова погодује изградњи МХЕ;подручје се одликује великим бројем сунчаних дана у току године, као и добром просечном дневном енергијом глобалног сунчевог зрачења; потенцијал снаге ветра није велики, али се може искористити за изградњу ветрогенератора; високе температуре геотермалних вода у Луковској Бањи; велика површина је под шумама, што ствара потенцијале за коришћење биомасе (планско коришћење шумског фонда, дрвног отпада и остатака код прераде). 
	
Као основна ограничења у области енергетике и енергетске инфраструктуре издвајају се: недовољан број и велика дужина извода 10 kV, а тиме и преоптерећење појединих извода, односно губитака у преносу; дотрајалост (дуг период експлоатације) трансформатора у трафостаницама; недостатак гасоводне инфраструктуре; недостатак мерења и података о стварним потенцијалима обновљивих извора енергије, као и регулисање власничких односа на земљишту;конфликти у односу на режиме заштите природних добара и режиме заштите водоакумулације; недостатак средстава за инвестирање у нове технологије; недостатак гасоводне инфраструктуре, нарочито магистралних гасовода; неопходна велика дужина дистрибутивног гасовода ка неким насељима; висока инвестициона вредност, као и висока цена производње енергије; недостатак мерења и података о стварним потенцијалима обновљивих извора енергије, као и регулисање власничких односа на земљишту; неразвијеност инфраструктуре као подршке за коришћење обновљивих извора енергије;заузимање великих површина и узурпирање пољопривредног земљишта незграпним системима и њиховим припадајућим инфраструктурама за коришћење обновљивих извора енергије.
3.2.13. Електронске комуникације и поштански саобраћај
Основни потенцијали развоја електронских комуникација и поштанског саобраћаја су: могућност мобилних телекомуникација да пружају говорне интерактивне међукорисничке услуге, кратке поруке, информационе услуге, услуге преноса података, IPTV итд.; у транспортној мрежи је дошло до великих промена због увођења оптичких каблова и система преноса, што омогућава повезивање највећег броја комутација (централа). 
	
Основнa oграничења развоја електронских комуникација и поштанског саобраћаја су: конфигурација терена условљава на брдском подручју слабију покривеност сигналима, те је потребна „гушћа” мрежа базних радиостаница и са примопредајницима мањих снага, што би допринело да се покрије целокупна територија Просторног плана квалитетним сигналима сва три оператера; слаба покривеност одређених делова територије телефонском мрежом; недостатак средстава за инвестирање у нове технологије.
3.2.14. Комунална инфраструктура
Анализом постојећег стања установљени су следећи потенцијали у области комуналне инфраструктуре: акције чишћења дивљих несанитарних сметлишта и водотокова од депонованог отпада; планирана изградња трансфер станица комуналног отпада на територији општина Брус и Куршумлија (ван обухвата Просторног плана); мала генерисана количина отпада; непостојање извора опасног отпада; сагледавање проблема несанитарног депоновања отпада у оквиру стратегија одрживог развоја општина и планови за његово решавање.
Анализом постојећег стања установљенa су следећa ограничења у области комуналне инфраструктуре: непостојање регионалних санитарних депонија за депоновање отпада са планског подручја (одустајање од изградње регионалне депоније за Топлички регион за управљање отпадом); велики број дивљих сметлишта; загађење земљишта, површинских и подземних вода услед неадекватног поступања отпадом; нерегулисано питање прикупљања и депоновања отпада са већег дела руралног подручја; недовољни капацитети и опремљеност јавних комуналних предузећа за управљање отпадом; непостојање организованог система рециклаже и било каквог другог начина третмана отпада; локације гробаља у зони I и II санитарне заштите акумулације; велики број малих сеоских гробаља која су често у лошем стању и тешко приступачна; неадекватно одржавање постојећих гробаља и нерегулисане надлежности јавних предузећа за управљање сеоским гробљима; непостојање сточних гробаља на територији у обухвату Просторног плана.
3.2.15. Заштита непокретних културних добара
Основни потенцијали у области заштите непокретних културних добара су: њихов научно-образовни, културно-историјски и туристички потенцијал; концентрација дуж значајнијих комуникација; очувана природа у окружењу већине ванградских споменика културе; постојање законске регулативе у области заштите непокретних културних добара; постојање стручног кадра у оквиру мреже завода за заштиту споменика културе; усвојене међународне декларације из области заштите непокретних културних добара; и могућност примена начела интегративне заштите.
Основна ограничења у области заштите и коришћења непокретних културних добара су: секторски третман у управљању градитељским наслеђем; недовољна координисаност установа заштите са осталим актерима просторног развоја; недостатак финансијских средстава за систематске и свеобухватне проспекције; лоше стање саобраћајне инфраструктуре, која отежава активацију и адекватну туристичку презентацију културног наслеђа; уништавање градитељског наслеђа неовлашћеним и нестручним интервенцијама; девастација амбијената од значаја за адекватну презентацију непокретних културних добара; опасност од неповратног нестанка традиционалне варнекуларне архитектуре; и ограничења која намеће употреба необновљивих ресурса.
3.2.16. Заштита животне средине
Потенцијали са аспекта заштите животне средине су следећи: добро очувана и незагађена животна средина; не постоји ни једно веће насеље, индустријско постројење или неки сличан објекат који би представљао оптерећење на животну средину; велике површине под шумама; погодни климатски и географски услови за производњу здраве хране; добра проветреност простора; квалитетан ваздух услед непостојања значајних загађивача; добар квалитет подземних и површинских вода; квалитет земљишта је углавном добар; повољни климатски и географски услови за очување многих биљних и животињских врста; могућност коришћења обновљивих видова енергије: биомаса, биогас, соларна енергија; дефинисани услови понашања у заштићеним подручјима НП Копаоник, Предела изузетних одлика „Ћелије” (у процедури проглашења) и зонама и режимима заштите; као и низак ниво буке.
Ограничења са аспекта заштите животне средине се огледају у следећем: непостојање мониторинг система за праћење и контролу квалитета ваздуха, вода и земљишта; нерешено питање депоновања комуналног отпада; негативан утицај на квалитет земљишта, као последица интензивне сече шума и појава ерозије; загађење земљишта дивљим депонијама, гомилање отпада у зонама заштите; испуштање отпадних вода без претходног третмана у речне токове, несанитарне септичке јаме и напуштене бунаре; велики број септичких јама које не испуњавају основне хигијенско-санитарне услове, угрожавају подземне воде, контаминирају бунаре одакле се добар део становништва снабдева водом за пиће; неизграђене канализационе мреже; не врши се мерење нивоа буке.
3.3. SWOT анализа
На основу анализе потенцијала и ограничења подручја Просторног плана и сагледавања концепције развоја посебне намене, издвојене су основне снаге, слабости, могућности и претње. 
	
Табела 10. SWOT анализа




СНАГЕ

СЛАБОСТИ



– Извориште регионалног система водоснабдевања у оквиру Доње-јужноморавског регионалног система – Топлички подсистем, који ће снабдевати водом Куршумлију, Блаце, Прокупље, Мерошину, Житорађу и Ниш;
– Висок квалитет вода (I и II категорија);
– Утицај који ће имати акумулација „Селова” на прихватање и ублажавање поплавних таласа, заштиту од ерозије и задржавање проноса и наноса;
– Релативно повољан геостратешки положај који је на западу планинским масивом Копаоника, одвојен од Доњег Ибра, Горњег Лаба и Малог Косова. Северну границу чине Велики и Мали Јастребац, иза којих се пружају области Жупе, Расине и Алексиначког Поморавља. На истоку се налази долина Јужне Мораве код Ниша, док јужне границе чине планине Видојевица и Пасјача, као и подручје административне линије са АП Косово и Метохија;
– Регионални, национални и међународни значај подручја НП Копаоник и Предела изузетних одлика „Ћелије” – у процедури (биодиверзитет, геолошке, геоморфолошке, хидролошке и педолошке карактеристике – фосили, крашки облици рељефа, врела итд.);
– Обновљиви ресурси: шумско богатство, богатство шумских плодова и лековитог биља, богатствo пољопривредног земљишта и примарне пољопривредне производње бобичастог, јагодастог и осталог воћа, млека, ратарских култура, водних ресурса, минералних извора, обновљивих енергетских извора (хидро и геотермална енергија и енергија сунца), биодиверзитет, лов и риболов; 
				
– Значајни необновљиви ресурси (азбест, воластонит, антимон, жива, олово, цинк, гвожђе, молибден, волфрам и бакар); 
				
– Индустријска традиција и изграђени привредни капацитети за обраду: дрвета (пилане), воћа, хладњаче и др.;
– Органска производња здраве хране, традиција у производњи сточарских производа, воћа, меда, вина и ракије;
– Туристички потенцијали (очуваност подручја, атрактивност природних и културних вредности и др.);
– Релативно добра саобраћајна мрежа и повезаност подручја слива акумулације „Селова”;
– Очувана животна средина;
– Културна добра у виду споменика културе (цркве Св. Мине у Штави и Св. Богородице у Боранцима и др.).


– Нереализован у потпуности систем санитарне заштите акумулације, (концентрисани загађивачи су санитарно неуређена сеоска насеља);
– Велика неравномерност вода које се формирају на сливу Топлице; неповољни велики односи између малих и великих вода; 
				
– Оскудност у водама, нарочито у летњем периоду;
– Неконтролисано коришћење природних ресурса;
– Слаба конкурентност привреде, низак стандард становништва и релативно висока незапосленост;
– Недовољна и неадекватна туристичка валоризација и презентација природних, културних и створених вредности;
– Изградња стамбених и стихијска изградња викенд објеката у зони Брзећа и Луковске Бање;
– Заосталост, девастираност и неразвијеност подручја у односу на друге делове Републике Србије;
– Заостајање развоја у руралном подручју, уситњеност поседа, застарелост механизације, слаба организованост пласмана пољопривредних производа;
– Низак ниво конкурентности – високи трошкови пословања, ниска економичност и продуктивност;
– Низак ниво предузетничке културе и предузетничког духа;
– Недовољно развијени капацитети локалних самоуправа за подршку предузетништву;
– Негативни демографски процеси, број становника у континуираном паду (негативна природна и механичка компонента у укупном расту, неповољна старосна и образовна структура становништва);
– Недовољна и неадекватна опремљеност укупном инфраструктуром и слабо одржавање;
– Низак ниво комуналне опремљености руралних подручја;неопремљеност сеоских гробаља комуналном инфраструктуром;непостојање сточних гробаља у насељима;неопремљеност зеленим и сточним пијацама и ветеринарским станицама; одлагање отпада на дивља несанитарна сметлишта; лоша санитација насеља;
– Проблеми животне средине због загађивања вода отпадним водама из насеља;
– Недовољно коришћење подстицајних средстава из домаћих и страних фондова.




Табела 11. SWOT анализа 




МОГУЋНОСТИ

ПРЕТЊЕ



– Могућност квалитетног снабдевања санитарно исправном водом за пиће конзумената у локалним самоуправама: Куршумлијa, Блацe, Прокупљe, Мерошина, Житорађа и Ниш;
– Могућност изградњe постројења за пречишћавање сирове воде и магистралног цевовода;
– Могућност коришћења хидропотенцијала акумулације и изградња хидроелектране;
– Могућност коришћења осталих обновљивих извора енергије (соларна, геотермална, енергија ветра и биомасе);
– Могућност коришћења акумулације за наводњавање пољопривредног земљишта на делу тока Топлице низводно од бране „Селова”;
– Могућности реализације антиерозионих радова на целом подручју слива акумулације „Селова” и спречавање засипања акумулације;
– Могућности очувања пољопривредног и шумског земљишта рестриктивним коришћењем агрохемијских средстава;
– Могућност да се на делу тока Топлице низводно од бране „Селова” створе акваторије што би омогућило изградњу рибњака, развој лова и риболова, спорта и рекреације;
– Развој туристичких активности на постојећим подручјима природних вредности и непокретних културних добара, без угрожавања режима заштите природних добара и зона санитарне заштите акумулације;
– Могућности за унапређење супра и инфраструктуре и комуналне опремљености (превасходно санитација насеља и реализација ППОВ), успостављање функционалне целовитости подручја и уређење грађевинског земљишта у насељима и зонама планираним за развој;
– Развој еколошки прикладне мултифункционалне органске пољопривредне производње, у складу са режимима санитарне заштите акумулације која доприноси очувању природне средине, руралног наслеђа, пејзажних вредности и других локално специфичних агроеколошких добара, могућност развоја ратарства, виноградарства, воћарства, сточарства, пчеларства, производња ароматичног и лековитог биља;
– Могућност развоја малих и средњих предузећа и формирања мањих прерађивачких погона у оквиру неискоришћеног грађевинског фонда насеља (погони за производњу здраве хране, мини фарме специфичних производа, сушаре, хладњаче и др.) у складу са режимима заштите акумулације и уз испуњавање прописаних еколошких критеријума;
– Могућност побољшања и унапређења стања квалитета животне средине успостављањем режима санитарне заштите акумулације.


– Даље пролонгирање завршетка изградње вишенаменске акумулације и бране „Селова”;
– Нереализација постројења за пречишћавање сирове воде и магистралног цевовода;
– Изостајање финансирања потенцијалних инвеститора у изградњу хидроелектрана и осталих облика коришћења обновљивих извора енергије;
– Глобалне климатске промене, које се све израженије исказују и на овим просторима посебно ће се одразити на даље погоршање екстремних хидролошких феномена;
– Лоша санитација насеља са свим последицама по квалитет вода;
– Даље несанитарно депоновање отпада, неадекватна евакуација отпадних вода из насеља и неадекватно одлагање животињских лешева услед непостојања сточних гробаља, што доводи у питање првенствено квалитет воде;
– Даље угрожавање и девастирање природних и културних система и ресурса (нелегалном градњом и другим антропогеним активностима);
– Даље угрожавање пољопривредног, шумског и водног земљишта процесима ерозије, проноса и наноса;
– Даље угрожавање животне средине у зонама санитарне заштите акумулације и зонама НП Копаоник;
– Нерационална потрошња енергената (слаба промоција примене обновљивих извора енергије);
– Неинформисаност становништва о природним и културним вредностима, које су од великог значаја за укупан развој овог подручја;
– Изостајање инвестиција и одрживих извора финансирања, ограничени финансијски ресурси, неразвијени модалитети јавно-приватног партнерства у активирању и коришћењу ресурса;
– Недостатак планске, урбанистичке и пројектне документације за коришћење домаћих и страних наменских фондова;
– Алтернативе привредног развоја које нису засноване на принципима одрживог развоја и строге заштите акумулације „Селова”;
– Спорост раста нових МСПП и привлачења страних директних инвестиције(у даљем тексту: СДИ);
– Повећање незапослености и сиромаштва;
– Неразвијена предузетничка култура;
– Изостајање финансирања у развој инфраструктурних система.




II. ПРИНЦИПИ, ЦИЉЕВИ И ОПШТА КОНЦЕПЦИЈА ПРОСТОРНОГ РАЗВОЈА ПОДРУЧЈА ПОСЕБНЕ НАМЕНЕ
1. ПРИНЦИПИ ПРОСТОРНОГ РАЗВОЈА
Основни принципи одрживог просторног развоја, заштите, уређења и унапређења подручја Просторног плана су: 
	
– одржива животна средина, што подразумева заштиту и унапређење стања животне средине, нарочито заштиту квалитета вода на читавом сливу акумулације „Селова”;
– заштита и одрживо коришћење природног и културног наслеђа;
– унапређење територијалне кохезије;
– повећање уређености, конкурентности и ефикасности територије;
– полицентрични територијални развој;
– ублажавање и спречавање негативних демографских процеса и трендова мерама економске, социјалне и других политика;
– унапређење саобраћајне приступачности и доступности информацијама и знању;
– развој културног и регионалног идентитета;
– принцип субсидијарности и јавно-приватног партнерства;
– перманентна едукација грађана и администрације и учешће јавности у одлучивању; 
	
– заштита јавног интереса, јавних добара и добара у општој употреби.
2. ОПШТИ И ОПЕРАТИВНИ ЦИЉЕВИ ПРОСТОРНОГ РАЗВОЈА
2.1. Општи циљеви просторног развоја
На основу одредби Просторног плана Републике Србије, Уредбе о утврђивању Водопривредне основе Републике Србије и посебних намена подручја Просторног плана (извориште вода, део НП Копаоник и примарна туристичка дестинација Копаоник), а у складу са препорукама и стандардима Европске уније у области одрживог развоја и политике вода5, утврђују се следећи општи циљеви заштите, уређења и одрживог развоја подручја:
– завршетак свих радова (чишћење дна будућег језера од хумуса; измештање државног пута IIА реда број 213 и државног пута IIБ реда број 414, ван II зоне санитарне заштите акумулације „Селова”; завршетак валобрана, ограда, сервисног пута, уградње преостале хидромашинске опреме, уређаја за осматрање и обавештавање, командне зграде; антиерозиони радови везани за изградњу „Водопривредног система Селова” који се састоји из: вишенаменске акумулације „Селова”; постројења за пречишћавање сирове воде Селова; и магистралног цевовода Селова – Ниш, са крацима до центара јединица локалних самоуправа (Куршумлија, Блаце, Прокупље, Мерошина, Житорађа, Дољевац и Ниш) и објектима на њима, као и привођење намени овог водопривредног система;
– одрживо, избалансирано и праведно коришћење водних ресурса уз обезбеђење трајне и интегрисане заштите и унапређења квалитета регионалног изворишта акумулације „Селова” – као будућег важног објекта у саставу Доње-јужноморавског регионалног система – Топлички подсистем, из које ће се обезбеђивати потребне количине воде за водоснабдевање насеља у општинама: Куршумлија, Блаце, Прокупље, Житорађа, Мерошина и Дољевац, као и део потреба за висококвалитетном водом насеља на територији града Ниша;
– утврђивање и очување водних ресурса у погледу квалитета и квантитета, као и њихово рационално и одрживо управљање;
– снабдевање насеља ван домашаја регионалног водовода, створити услове за већу поузданост локалних водоводних система и заштиту локалних изворишта;
– одговорно управљање просторним развојем, уређењем и заштитом изворишта акумулације „Селова” и утврђивање елемената за вишенаменско коришћење и заштиту водних ресурса на основу праведне и избалансиране политике усклађивања националних/регионалних интереса за коришћење вода с дугорочним интересима и потребама локалних заједница, посебно општина Брус и Куршумлија;
– обезбеђење и очување простора за изградњу и функционисање водопривредне инфраструктуре и објеката;
– дефинисање и успостављање зона санитарне заштите изворишта акумулације и утврђивање режима заштите, коришћења и уређења тих простора; 
	
– успостављање ефикасније контроле заштите, коришћења и изградње простора у зонама заштите изворишта акумулације;
– дефинисање оптималног размештаја активности, просторно-физичких структура и становништва у сливу акумулације, уз обезбеђивање услова за даље функционисање постојећих и планираних привредних активности, инфраструктурних система и насеља, као и обезбеђење услова за њихово измештање уколико је њихова функција у супротности са функцијом акумулације и режимима заштите вода;
– стварање услова за компензацију локалном становништву, услед значајних рестрикција, кроз развој инфраструктуре и објеката, активности и функција од јавног значаја као и повећање конкурентности привреде кроз стимулацију постојећих и нових привредних делатности компатибилним функцијама изворишта и режимима зона заштите акумулације; 
	
– очување и одрживо коришћење природних добара и природних вредности, лепоте и разноликости предела, објеката и феномена геонаслеђа, дивљег биљног и животињског света; 
	
– активирање свих расположивих локалних природних и стечених ресурса, уз уважавање принципа одрживог развоја и заштите животне средине, у функцији свеопштег привредног развоја и ревитализације становништва;
– очување и унапређење квалитета земљишта за производњу пољопривредно – прехрамбених производа, како би се обезбедила довољна количина хране, за садашње и будуће генерације;
– подстицати развој пољопривреде с континуалним побољшавањем материјалних и социјалних услова живљења локалног сеоског становништва и пружање подршке развоју мултифункционалне пољопривредне производње у складу са специфичним захтевима заштите изворишта, очувањем природне разноврсности, богатства биодиверзитета, културно-историјске баштине и осталих вредности у руралним срединама; 
	
– заштита и одрживо газдовање шумама и шумским земљиштем као добром од општег интереса, на начин и у обиму којим се трајно одржава и унапређује њихова производна способност, биолошка разноврсност, способност обнављања и виталност, као и њихова економска, еколошка и социјална функција, а да се при том не причињава штета околним екосистемима. Општи интерес подразумева очување, заштиту и унапређење стања шума, коришћење свих потенцијала шума и њихових функција и подизање нових шума у циљу постизања оптималне шумовитости, просторног распореда и структуре шумског фонда а обезбеђује се: забраном трајног смањивања површина под шумама; повећањем укупног шумског фонда, као и удела државног власништва у шумама, а нарочито у шумама с посебном наменом; финансирањем очувања, заштите и унапређивања стања постојећих и подизања нових шума, израдом планова и програма газдовања шумама; доношењем програма развоја шумарства; успостављањем, одржавањем и коришћењем националног информационог система у шумарству; пружањем материјалне, стручне и саветодавне подршке сопственицима шума; забраном отуђивања шума у државној својини, осим у случајевима предвиђеним законом; 
	
– пошумљавање земљишта најнижег производно–економског потенцијала и површина угрожених ерозијом поготову на сливу водоакумулације; 
	
– обезбеђивање одрживог газдовања популацијама дивљачи и њихових станишта на начин и у обиму којим се трајно одржава и унапређује виталност популација дивљачи, производна способност станишта и биолошка разноврсност, чиме се постиже испуњавање економских, еколошких и социјалних функција ловства.
– рационално коришћење свих минералних (металичних и неметаличних) сировина и подстицање социо-економског развоја на локалном нивоу кроз активирање становништва у процесе експлоатације и остваривање прихода од накнаде за коришћење минералних сировина; 
	
– повећање броја туриста и туристичких капацитета, обједињавањем туристичке понуде засноване на потенцијалима за развој туризма и усклађене са режимимa заштите акумулације и туристичке дестинације Копаоник, уз увођење и поштовање принципа одрживог развоја, првенствено у погледу рационалног коришћења природних ресурса и очувања, заштите и унапређења природне и културне баштине; 
	
– ублажавање даљег смањења броја становника и побољшање неповољне старосне структуре становника диверзификацијом економских активности, стварањем услова за запошљавање и радно ангажовање, ревитализацијом сеоских насеља, повећањем саобраћајне доступности и квалитета живљења;
– одрживи развој насеља, са ослонцем на локалне развојне ресурсе, уз поштовање дефинисаних режима заштите и унапређење квалитета живота и рада, кроз пружање квалитетних јавних услуга;
– повећана саобраћајна приступачност и опремљеност простора техничком инфраструктуром, развој и подизање квалитета локалне путне мреже са квалитетним и ефикасним повезивањем унутар и ван планског подручја са другим деловима Републике Србије;
– сигурно, редовно, квалитетно и поуздано снабдевање енергијом и енергентима свих потрошача, као и стварање услова за поуздан и безбедан рад и одрживи развој енергетских система, уз усклађивање рада и развоја енергетских производних система са потребама сектора потрошње енергије, као и рационализација потрошње свих видова енергије;
– заштита природне средине и рационално коришћење природних енергетских потенцијала који су обновљиви и не загађују животну средину, уз повећање учешћа енергије произведене из обновљивих извора у односу на енергију произведену из конвенционалних извора енергије;
– обезбеђење услова за равномеран развој електронских комуникација на целој територији, у складу са домаћим и међународним стандардима, обезбеђивање доступности услуга свим грађанима, уз задовољење потреба специфичних друштвених група, укључујући особе са инвалидитетом, старије и социјално угрожене кориснике, уз перманентно унапређење квалитета услуга и могућности крајњих корисника да, приликом коришћења јавних комуникационих мрежа и услуга, слободно приступају и дистрибуирају информације, као и да користе апликације и услуге по свом избору;
– унапређење управљања отпадом у циљу смањења загађења животне средине и опремање насеља потребном комуналном инфраструктуром;
– свеобухватна и трајна заштита непокретних културних добара уз коришћење њихових културно-историјских, научно-образовних и туристичких потенцијала за развој територијалне препознатљивости и унапређења квалитета простора;
– очување постојећег квалитета животне средине, доброг квалитета ваздуха, воде и земљишта, смањење емисије загађујућих материја из постојећих и спречавање настанка нових загађивача, увођење мониторинг система, ради праћења и контроле утицаја постојећих и планираних активности на животну средину и јачање еколошке свести становништва;
– заштита од елементарних и других непогода и ратног разарања; и
– дефинисање институционално-организационих и управно-контролних надлежности и обавеза за спровођење Просторног плана.
––––––––––––––
5 Directiveof the European Parlament and of the Council 2000/60/EC – Establishing Framework for Community Action in the Field of Water Policy.
2.2. Оперативни циљеви просторног развоја
Утврђују се оперативни циљеви очувања и унапређења водног ресурса:
– успостављање зона санитарне заштите локалних изворишта водоснабдевања;
– утврђивање расположивих водних потенцијала и могућности њиховог коришћења;
– трајно обезбеђење класа квалитета свих водотока, што подразумева да се сви водотоци на разматраном подручју задрже у I и IIа класи квалитета;
– побољшање режима малих вода, а посебно интервентно побољшање малих вода у кризним еколошким и маловодним ситуацијама; 
	
– заштита од поплава насеља и приобаља водотока, најмање од педесетогодишњих великих вода; 
	
– антиерозиона заштита сливова као мера уређења и заштите простора, применом биолошких мера заштите (пошумљавање, мелиорација пашњака);
– уређење сливног подручја, што подразумева изградњу пре свега бујичних преграда за заустављање наноса; 
	
– изградња канализационих система за одвођење употребљених и атмосферских вода и њихово контролисано испуштање у водопријемнике након пречишћавања; 
	
– изградња постројења за пречишћавање отпадних вода за сва већа насеља или групе насеља; 
	
– едукативна кампања и повећање свести грађана да се отпадне воде и материје не смеју упуштати у водотоке и околину; 
	
– коришћење енергетског водног потенцијала преливне воде односно воде која се захвата из акумулације „Селова” за потребе водоснабдевања за изградњу хидроелектране низводно од бране;
– коришћење енергетског водног потенцијала притока реке Топлице за изградњу МХЕ;
– дефинисање и реализација дугорочног плана за одржавање и развој водног режима на подручју Просторног плана, уз рационално коришћење вода у оквиру интегралног система коришћења вода, заштите вода и заштите од вода.
Оперативни циљеви заштите природе, природних вредности и предела јесу: 
	
– истраживање, очување, приказивање и на одржив начин коришћење локалитета, природних објеката и појава који својим геолошким, геоморфолошким, хидрографским или другим обележјима представљају истакнуте, ретке и привлачне вредности геонаслеђа; 
	
– очување и унапређивање укупних природних вредности и ресурса од значаја за научне, културно-образовне, рекреативне и друге сврхе; 
	
– управљање развојем и уређењем предела интегрисано са заштитом природних и културних вредности и одрживим развојем подручја слива акумулације „Селова”; 
	
– очување генетског, специјског и екосистемског биодиверзитета;
– просторно ширење популација ретких, угрожених и критично угрожених (на ивици опстанка) биљних и животињских врста; 
	
– идентификација међународно значајних еколошких подручја односно станишта од значаја за заштиту европске дивље флоре и фауне по програму НАТУРА 2000; 
	
– санација и рекултивација површина деградираних људским активностима или природним процесима и елементарним непогодама; и 
	
– заштита вода од загађења опасним и штетним материјама. 
Оперативни циљеви развоја привреде јесу: 
– унапређење институционалне подршке и пружање финансијске и нефинансијске подршке развоју 1) пољопривредне производње (са циљем стварања тржишних вишкова и развоја органске пољопривреде у смислу промовисања значаја и начина производње висококвалитетне биолошки здраве хране), 2) сектору мале привреде – чија сировинска основа лежи у пољопривредним производима локалног становништва, а уз строго поштовање принципа заштите и одрживог развоја, 3) туристичке понуде (у смислу покретања, побољшања и проширења туристичке понуде и квалитета пружених туристичких услуга, обновом старих заната и оријентацијом домаћинстава и локалне заједнице на домаћу радиност) и 4) очувању животне средине (у смислу указивања на значај здраве животне средине са стављањем акцента на чињеницу да здрава животна средина треба да буде компаративна предност подручја Просторног плана, а никако ограничавајући услов);
– развој партнерства између јавног и приватног сектора – преко јачања струковних удружења и кластера;
– развој и размештај микробизниса и мини породичних фирми у центрима заједнице насеља строго у складу са расположивим ресурсима, просторним потенцијалима и ограничењима и режимима заштите природе.
Оперативни циљеви развоја пољопривреде јесу: 
– очување и побољшање квалитета пољопривредног земљишта уз примену савремених хидротехничких и агротехничких мера, посебно на теренима без већих рељефних ограничења ради задовољавања прехрамбених и других потреба становништва; 
	
– заштита пољопривредног земљишта, вода и ваздуха од загађења опасним и штетним материјама из пољопривреде, дивљег депоновања отпада, непречишћених комуналних отпадних вода, као и вода са сточних фарми и осока;
– предузимање превентивних мера заштите од ерозије, бујичних токова и других видова деградације земљишта изазваних природним и антропогеним факторима, с ослонцем на успостављању еколошки оптималних односа између пољопривредних и шумских површина, затрављивање ораница које нису погодне за економичну ратарску производњу и/или подизање воћних засада и усклађивање начина обраде пољопривредног земљишта са нагибом терена и примену других еколошки прикладних агротехничких и заштитних мера; 
	
– на подручјима заштићених природних и културно-историјских добара обавезно успоставити посебне режиме коришћења пољопривредног земљишта;
– потенцирати обнову и развој рентабилног планинског сточарства, с ослонцем на мелиорацију пашњака и ливада, упоредо с унапређивањем услова стајског смештаја, производње сточне хране за зимску исхрану стоке, ветеринарске заштите и других квалитативних компоненти сточарске производње;
– заштита земљишта од неконтролисане викенд стамбене изградње и заузимања пољопривредних површина за потребе развоја туризма, као и даља спречавања непланског заузимања пољопривредног земљишта у непољопривредне сврхе; 
	
– туристичку понуду у потпунити усмеравањем пољопривредне производње на производњу здраве хране (по стандардима Европске уније) са робном марком и препознатљивим географским пореклом (сир, мед, производи од воћа и др.) у садејству са развојем руралног, рекреативног и културног туризма; 
	
– подстицање побољшавања материјалног и друштвеног статуса сеоског становништва ради демографског опоравка руралних предела и то повећањем запослености и доходака сеоског становништва посебно у области прераде пољопривредних производа, еколошки прихватљивог туризма и других комплементарних делатности, које су примерене заштити изворишта, локално специфичним природним, демографским и инфраструктурним условима.
Као оперативни циљеви и општекорисне функције шума и шумског земљишта издвајају се:
– општа заштита и унапређивање животне средине постојањем шумских екосистема;
– очување биодиверзитета, очување генофонда шумског дрвећа и осталих врста у оквиру шумске заједнице;
– производња кисеоника и биомасе; 
– уравнотежавање водних односа и спречавање бујица и поплавних таласа, прочишћавање воде, снабдевање и заштита подземних токова и изворишта пијаћом водом; 
	
– заштита земљишта, насеља и инфраструктуре од ерозије и клизишта; 
– стварање повољних услова за здравље људи; 
– естетска функција; 
– обезбеђивање простора за одмор и рекреацију; 
– развој ловног, сеоског и екотуризма; 
– заштита од буке; и 
– подршка одбрани земље и развоју локалних заједница.
Оперативни циљеви заштите дивљачи и развоја ловства јесу:
– значајно повећање бројности популације ситне и крупне дивљачи, побољшање структуре (полне и старосне) популације крупне дивљачи и квалитета трофеја; 
	
– очување ретких и угрожених врста ловне дивљачи и остале фауне; 
– рационално коришћење популације осталих врста ловостајем заштићене дивљачи; и
– очување и унапређење трајно заштићених врста дивљачи.
Оперативни циљеви одрживог коришћења минералних сировина јесу: 
– валоризација расположивих ресурса утврђивањем укупних резерви и граничних капацитета експлоатације минералних сировина; 
	
– планско усмеравање и контрола развоја експлоатације минералних сировина; 
	
– повећање степена геолошко-металогенетске истражености са основним циљем да се активирају нова лежишта минералних сировина, применом принципа BAT (Best available technology) уз максимално поштовање мера заштите животне средине; 
	
– повећање искоришћавања постојећих минералних сировина у складу са режимима заштите природних добара и режимима санитарне заштите изворишта, уз обезбеђивање нових радних места; 
	
– развој додатних производних објеката за прераду произведених минералних сировина (грађевински материјал и др.) и 
	
– рекултивација и ревитализација деградираних површина експлоатационих поља пo завршетку или сукцесивно са напредовањем експлоатације. 
	
Оперативни циљеви развоја туризма и уређења туристичких и рекреативних простора јесу:
– одржив развој туризма уз поштовање прописаних мера заштите НП Копаоник и санитарних зона заштите планиране акумулације „Селова”;
– усклађивање уређења и опремања постојећих и нових простора намењених рекреацији и туризму са мерама заштите животне средине;
– рационално коришћење природних ресурса у складу са условима очувања, заштите и унапређења природе и животне средине;
– усклађивање туристичке понуде са трендовима светске и домаће тражње, социо-економским интересима и стандардима међународног тржишта;
– организовање садржајно заокружене и регионално интегрисане понуде дестинација и комплекса на основу препознатљивих мотива и уз интегрисање развоја туризма са комплементарним активностима;
– подстицање развоја туристичких подручја са најповољнијим условима за максимално продужење туристичке сезоне;
– повећање степена искоришћености капацитета туристичке понуде;
– унапређење спортско-рекреативних садржаја за децу и младе на Копаонику, као и здравствених садржаја у оквиру бањског туризма у Луковској Бањи; 
	
– афирмација туристичког простора у подпланинском делу Копаоника;
– активирање потенцијала руралног туризма кроз укључивање локалног сеоског становништва у креирању туристичке понуде;
– активирање потенцијала културног туризма;
– обезбеђење адекватног саобраћајног приступа главним туристичким дестинацијама на Копаонику и у Луковској Бањи из правца Куршумлије, Прокупља и Ниша након реализације пројекта акумулације „Селова” и потапања деоница државног пута IIА реда број 213 и државног пута IIБ реда број 414; и
– заокруживање целогодишње туристичке понуде базиране на постојећим капацитетима уз развој нових, комплементарних садржаја.
Планска решења је потребно дефинисати на начин да допринесу остваривању следећих оперативних циљева у демографском развоју, и то: 
	
– смањивање миграција село – град и задржавање младог становништва предузимањем адекватних мера политике демографског и социо-економског развоја у правцу смањења незапослености стварањем могућности за запошљавање локалног становништва у области пољопривреде, прераде пољопривредних производа, туризма и рекреације; 
	
– инфраструктурно опремање насеља као један од услова за развој привредних делатности, а у циљу демографског опоравка подручја Просторног плана;
– подизање нивоа образовне структуре становништва и смањење броја неписмених; и
– побољшање социјалне и здравствене заштите становништва.
Оперативни циљеви развоја мреже насеља јесу: 
– јачање функционалних веза насеља на подручју Просторног плана кроз обезбеђење друштвене, саобраћајне и комуналне инфраструктуре;
– прилагођавање функција насеља режимима заштите планиране акумулације „Селова” и режимима заштите НП Копаоник; и
– повећање социјалне кохезије на подручју Просторног плана. 
Оперативни циљеви развоја јавних служби су:
– размештај јавних служби у функцији равноправног остваривања потреба становништва и обезбеђивања просторне доступности;
– остваривање социјалних и културних права свих грађана загарантованих Уставом Републике Србије;
– избор модалитета јавних служби према специфичним потенцијалима и могућностима појединих делова планског подручја, као и потребама локалних заједница;
– обезбеђивање потребних просторних, техничких и кадровских услова планираних капацитета уз коришћење и ревитализацију постојећих; и 
	
– обезбеђивање услова за актуелизацију јавних услуга и увођење нових.
Оперативни циљеви развоја саобраћаја јесу:
– изградња деонице државних путева на одстојању које обезбеђује заштиту акумулације од негативних утицаја саобраћаја;
– изградња деоница општинских путева које су непроходне, у циљу боље повезаности насељених места и засеока;
– реконструкција постојећих општинских путева у циљу функционалног повезивања насеља и туристичких локалитета;
– изградња, рехабилитација, ревитализација и реконструкција пешачког и бициклистичког саобраћаја у циљу побољшања туристичке понуде комплетног простора и развоја излетничког туризма;
– заустављање даљег пропадања постојеће саобраћајне инфраструктуре и погоршавања услова превоза путника и роба, као и формирање ваљане основе за развој саобраћајног система у будућности.
Оперативни циљеви развоја енергетике и енергетске инфраструктуре јесу:
– обавеза енергетских субјеката да обезбеде сигурност и редовност снабдевања привреде и грађана одговарајућим енергентима и да подстичу усклађивање рада и развоја енергетских производних система са потребама сектора потрошње енергије; 
	
– коришћење природног гаса као енергента у широкој потрошњи, како би се смањила потрошња електричне енергије и на тај начин ослободили одређени инсталисани капацитети у електропостројењима за потребе нових потрошача; 
	
– обезбеђење квалитетне и сигурне снабдевености становника (потрошача) електричном енергијом;
– унапређење постојеће електроенергетске мреже повећањем безбедности рада и поузданости система;
– увођење сталног мониторинга преносних система и планирање техничко-технолошких иновација из области дистрибуције електричне енергије;
– коришћење електричне енергије добијене из обновљивих извора енергије (хидропотенцијал, енергије сунца и ветра, енергије биомасе) и њихово рационално коришћење, уз повећање учешћа енергије произведене из обновљивих извора у односу на енергију произведену из конвенционалних извора енергије;
– повећање енергетске ефикасности у домену електро-енергетике применом одговарајућих стандарда, економских инструмената и организационих мера.
Циљеви развоја електронских комуникација и поштанског саобраћаја јесу:
– проширење капацитета преносне мреже за телефонски саобраћај; 
– проширење и модернизација постојећих телефонских централа, као и изградња нових;
– проширење дистрибутивне телефонске мреже и по потреби, формирање нових кабловских подручја;
– инсталирање нових телефонских прикључака и јавних телефонских говорница; достизање стандарда од 60 телефонских претплатника на 100 сталних становника подручја Просторног плана;
– повећање броја мобилних телефона и остваривање покривености читавог подручја мобилним сигналима потребног капацитета;
– увођење нових врста телефонских информација; 
– изградња пакетског комутационог центра за пренос података; 
– инсталирање потребног броја портова (корисника) података; 
– повезивање са рачунским центрима;
– изградња мреже оптичких каблова и приступне мреже насеља, као и стварање услова за руралну телефонију у насељеним местима, у складу са дугорочним концептом.
Оперативни циљеви развоја комуналне инфраструктуре јесу:
– затварање и санација дивљих сметлишта на територији Просторног плана, рекултивација земљишта ради привођења планираним наменама, као и заустављање спонтаног настајања нових сметлишта;
– проширење система организованог сакупљања отпада на сва насеља у обухвату Просторног плана и успостављање децентрализованог система управљања отпадом;
– усмеравање свих токова отпада ка регионалним центрима за управљање отпадом (Крушевац и Прокупље) преко трансфер станица за општине Брус и Куршумлија;
– сакупљање опасног отпада из домаћинстава и његово усмеравање ка регионалном складишту за опасан отпад; и 
	
– уређење и комунално опремање сеоских гробаља и утврђивање надлежности за управљање сеоским гробљима.
Оперативни циљеви заштите непокретних културних добара јесу:
– очување простора као односа изграђених структура, природних елемената, традиције и потреба свакодневног живота људи;
– унапређење и увећање споменичког фонда планског подручја;
– развој економских активности заснованих на одрживом коришћењу културних ресурса;
– заштитa околине непокретних културних добара, као и предела од значаја за њихову адекватну перцепцију;
– заштитa објеката и локалитета од значаја за разумевање националне историје, привредног, социјалног и културног развоја;
– обезбеђивање потребних техничких, материјалних, организационих и других услова за заштиту и ревитализацију, истраживање и презентацију непокретних културних добара; 
	
– примеренa презентацијa непокретних културних добара адекватном активацијом њихових туристичких потенцијала.
Оперативни циљеви заштите животне средине јесу:
– очување квалитета ваздуха, смањење емисије загађујућих материја из постојећих и спречавање настанка нових загађивача;
– обезбеђивање доброг квалитета подземних и површинских вода;
– виши квалитет животне средине и смањење ризика од загађења и деградације слива акумулације „Селова”, успостављањем зона заштите и применом и спровођењем успостављених ограничења на овом подручју (радови и изградња објеката које могу имати негативан утицај);
– контролисана употреба агрохемијских средстава у пољопривредној производњи и очување квалитета плодног пољопривредног земљишта;
– обезбеђен мониторинг систем и приступ информацијама о квалитету ваздуха, воде, земљишта, о нивоу буке и њеном негативном утицају на здравље становништва;
– уклањање постојећих и спречавање настанка нових дивљих депонија и адекватно управљање свим врстама отпада; 
	
– заштита биљних и животињских врста;
– јачање еколошке свести становништва уз обавезну информисаност о значају одрживог развоја;
– изградња насипа и других система за заштиту објеката и пољопривредног земљишта од поплава и ерозије;
– увођење и примена искључиво еколошки повољних технологија, садржаја и активности; 
	
– адекватно опремање саобраћајном и техничком инфраструктуром (посебно адекватан третман отпадних вода); 
	
– предупређење акцидената на саобраћајницама које улазе у ужу зону заштите; 
	
– прилагођавање свих врста изградње условима заштите;
– задржавање простора у „категорији загађености” предвиђеној у ППРС (чувањем од загађења токсичним материјама и штетним енергијама, загађења од индустрија, угрожавања буком, непријатним мирисима, разним врстама отпада).
3. РЕГИОНАЛНИ АСПЕКТ РАЗВОЈА ПОДРУЧЈА ПОСЕБНЕ НАМЕНЕ И ФУНКЦИОНАЛНЕ ВЕЗЕ И МЕЂУОДНОСИ 
	СА ОКРУЖЕЊЕМ
Подручје Просторног плана налази се у југозападном делу јужне Србије и припада регионима: Јужне и Источне Србије (Топлички управни округ – општина Куршумлија) и Средишња и Западна Србија (Расински управни округ – општина Брус). 
	
Везе са другим деловима Републике Србије остварују се првенствено путним правцима: на западу, државни пут IIА реда број 211 (Стопања–Витково–Брус–Брзеће–Копаоник) са Доњим Ибром, Горњим Лабом, Малим Косовом и туристичком дестинацијом Копаоник и на северу са Великим и Малим Јастребцем, иза којих се пружају области Жупе, Расине и Алексиначког Поморавља. На истоку преко државног пута IIА реда број 213 и Државног пута IБ реда број 35 (државна граница са Румунијом– Кладово–Неготин–Зајечар–Књажевац–Сврљиг–Ниш–Прокупље–Куршумлија–Подујево–Приштина–Липљан–Штимље–Сува Река–Призрен – државна граница са Републиком Албанијом), са долином Јужне Мораве и аутопутем Е-75 код Ниша (коридор X-Ниш–Београд и Ниш – граница Републике Македоније) и аутопутем Е-80(коридор Xц – Ниш – граница Републике Бугарске), Понтским басеном на североистоку и правцем ка АП Косово и Метохија.
Услед тренутне политичке ситуације и „затварања” косовско-метохијских саобраћајница, саобраћајни правци на територији слива акумулације „Селова” добијају наглашену транзитну функцију значајну у ширим регионалним оквирима. Преко ове територије се остварује повезивање Јужног Поморавља са саобраћајним комуникацијама у долини Ибра, Старом Влаху и Рашки и даље према јужном Јадрану, нарочито фреквентни током лета у сезони годишњих одмора.
За просторно-функцијску трансформацију подручја Просторног плана најзначајнији су утицаји следећих центара у окружењу: Београда (главног града, центар у категорији европских MEGA); Ниша (центра међународног значаја), Крушевца (центра националног значаја), Прокупља (локални урбани центар и седиште Топличког управно округа) и Бруса, Блаца и Куршумлије (локални урбани центри и седишта локалних самоуправа). 
	
Развој и заштита подручја Просторног плана је од изузетног регионалног значаја обзиром на то да је водопривредни систем „Селова” један од кључних објеката „Доње-јужноморавског регионалног система – Топлички подсистем” из кога ће се обезбеђивати потребне количине вода за водоснабдевање насеља у општинама: Куршумлија, Блаце, Прокупље, Житорађа, Мерошина и Дољевац, као и део потреба за висококвалитетном водом насеља на територији града Ниша.
Уважавањeм европских докумената којима је дефинисан одрживи развој у области политике вода и примена препорука за интегралну заштиту вода (успостављање и поштовање режима заштите), акумулација „Селова”, добија на значају и отварају се могућности интеграције у шири регионални контекст, који ће омогућити остваривање сарадње локалних самоуправа по питању вода. С обзиром да се на подручју Просторног плана налази и део НП Копаоник и туристичка дестинација Копаоник, поред вода, могућност регионалне сарадње је могуће остварити и по питању очувања природе, природних ресурса и животне средине, одрживог развоја руралних подручја, туризма и инфраструктурних система, што отвара могућност заједничког наступа код фондова ЕУ и других релевантних међународних и националних асоцијација за финансирање и реализацију развојних програма у заштићеним подручјима и јачања партнерства на свим нивоима. 
	
Повезивање урбаних центара у шире регионалне урбане асоцијације, може се остварити: заштитом изворишта и природе, туризмом, развојем комплементарних делатности (комплементарна привреда – усаглашавање производних програма и привредних капацитета, рационално коришћење природних и створених ресурса, заједнички наступ на тржишту, слободно кретање радне снаге и др.), услугама и јавносоцијалном инфраструктуром (саобраћај, здравство, високо образовање, информације и др.).
4. OПШТА КОНЦЕПЦИЈА РАЗВОЈА ПОДРУЧЈА ПОСЕБНЕ НАМЕНЕ
Развој водопривреде на подручју Просторног плана подразумева рационално коришћење вода у оквиру интегралног система коришћења вода, заштите вода и заштите од вода, при чему снабдевање становника висококвалитетном водом има приоритет. У том смислу подручје Просторног плана највећим делом припада топличком подсистему доње-јужноморавског регионалног система водоснабдевања и јужноморавском регионалном систему водотока, чију окосницу чини будућа акумулација „Селова” на Топлици и мањим делом Расинском подсистему у оквиру Расинско-моравског регионалног система за снабдевање водом насеља и Западно-моравском речном систему који се ослањају на постојећу акумулацију „Ћелије” на реци Расини у чијим оквирима ће се развијати водопривреда. за функцију посебне намене простора кључна је будућа акумулација „Селова” и у оквиру ње изградња пратећих водопривредних и осталих инфраструктурних објеката који су у функцији водоснабдевања, тако да ће се овим просторним планом дефинисати првенствено сливно подручје реке Топлице у обухвату Просторног плана. Део подручја који припада сливу постојеће акумулације „Ћелије” (део КО Батоте, Брзеће, Радманово, Гочманци, Жарево и Шошиће) разматраће се у оквиру посебног просторног плана за који је донета Одлука о изради Просторног плана подручја посебне намене слива акумулације „Ћелије”(„Службени гласник РС”, број 44/11, у даљем тексту: ППППН).
У складу са ППРС и ВОС, није дозвољено да се приликом коришћења вода угрожавају прописани водни режими односно квалитативне и квантитативне особине вода, затим здравље људи, биљни и животињски свет, природне и културне вредности и добра, као и рационалне потребе низводних корисника. Поред тога, обезбеђује се да количине и квалитет вода у водотоковима и подземљу (као делова укупних вода) буду усаглашени са потребама потрошача и заштитом животне средине.
Успостављају се три зоне санитарне заштите свих изворишта као и зоне заштите надземних притока акумулације.
4.1. Концепцијске поставке и опредељења
Основне концепцијске поставке и опредељења заштите, уређења и одрживог развоја подручја Просторног плана јесу: 
	
– заштита слива акумулације „Селова”оствариваће се успостављањем и поштовањем I, II и III зоне санитарне заштите, коришћења и уређења изворишта од регионалног значаја, на 331,52 km2 или 67,21% површине подручја Просторног плана, заштита слива акумулације „Ћелије” на 67,97 km2 или 13,78% површине подручја Просторног плана, што укупно износи 399,49 km2 или 80,99%. Изван зона заштите је 80,01 km2 или 16,22% површине подручја Просторног плана; очување и унапређење квалитета вода притока и акумулације у I и I/II класи; успостављање што ефикасније контроле заштите, коришћења и изградње простора у зонама заштите изворишта акумулације уз стварање услова за институционално-организациону подршку и сарадњу свих релевантних актера и обезбеђење услова за заштиту вода, развој локалних заједница, одмор, рекреацију, едукацију и уживање посетилаца;
– формирање и функција мреже заштићених и еколошки значајних подручја од националног и међународног значаја оствариваће се заштита природних вредности и добара (у северозападном делу Просторног плана налази се део НП Копаоник на 29,734 km2 или 6,03%); очување заштићених и строго заштићених врста дивље флоре и фауне, феномена геонаслеђа и предела, уз одрживи развој туризма. Приоритет је санитација насеља у сливу и реализација ППОВ (Брзећа и Луковске Бање) уз стварање услова за институционално-организациону подршку и сарадњу свих релевантних актера и обезбеђење услова за заштиту вода, развој локалних заједница, одмор, рекреацију, едукацију и уживање посетилаца;
– укључивање локалног становништва у активности и пословe везанe за заштиту, уређење и презентацију акумулације и заштићених подручја, постићи ће се eфикасност у заштити изворишта и природних вредности, превасходно путем компензација или компензационим програмима (првенствено запошљавањем у туризму и комплементарним делатностима и кроз реализацију друмске и комуналне инфраструктуре) за штете и губитке који су проузроковани ограничењима режима заштите и коришћења изворишта и режима заштите природних и културних вредности;
– део примарне туристичке дестинације Копаоник и Луковска Бања, које су у обухвату Просторног плана. Туристичка понуда засниваће се на интегрисаној целогодишњој туристичко-рекреативној понуди. Постојећа туристичка понуда биће техничко-технолошки и организационо унапређена и функционално заокружена, посебно у погледу уређења, опремања и коришћења садржаја понуде у простору. Главне садржаје чиниће туристичка понуда алпског и нордијског скијалишта, а затим и летњих планинарских и излетничких стаза и других летњих садржаја уз укључивање културно-историјских знаменитости, подпланинских насељених места, ловишта и планираног језера. Туризам ће бити основа развоја простора који располажу атрактивним мотивима за туристичку и рекреативну тражњу и алтернативна делатност на просторима под режимима заштите планиране акумулације „Селова” и вид компензације локалном становништву за различита ограничења у развоју;
– привредни развој подручја Просторног плана, који ће се остваривати подржавањем одрживог привредног развоја, а засниваће се на постојећој просторној структури привредних активности у делатностима комплементарним заштити водоакумулације Селова и природних вредности. Основне привредне гране на којима ће се заснивати привредни развој подручја Просторног плана су шумарство, одржива традиционална и органска пољопривреда, одрживи туризам и одржива рурална привреда (развој сектора МСПП и предузетништва у сектору шумарства и дрвне индустрије, пољопривреде, пољопривредно-прехрамбених делатности, занатства и домаће радиности, туризма и осталих услуга). Основна привредна грана биће и даље пољопривреда, при чему приоритет мора бити развој пољопривредних производа посебних одлика квалитета и по традиционалним рецептурама (сточарски производи, јагодичасто и бобичасто воће), чиме се стичу услови производње здраве хране познатог географског порекла. На овај начин, пољопривреда може постати конкурентна и грана комплементарна туризму. Подстицањем одрживог привредног развоја пружа се могућност побољшања квалитета живота сеоског становништва, уз очување природних вредности и здраве животне средине;
– доступност и интегрисаност подручја Просторног плана са окружењем оствариће се: реализацијом нових општинских путева, као и oсавремењавањем и реконструкцијом постојећих ради функционалне повезаности насеља и туристичких локалитета. Тиме ће се побољшати туристичка понуда целокупног подручја и омогућити успостављање „туристичких тура” за бициклисте, планинаре излетнике и друге посетиоце;
– просторно-функцијским односима и везама са окружењем подручја Просторног плана биће опредељен даљи развој насеља, приоритетно у коридорима: државног пута IIА реда број 211, државног пута IIА реда број 212, државног пута IIА реда број 213 и државног пута IIБ реда број 414 посебан значај имаће енергетска инфраструктура и електронске комуникације за подизање стандарда становништва, привредни развој, развој мреже насеља и развој туризма;
– успостављање система управљања отпадом, затварање свих постојећих несанитарних депонија и сметлишта, чишћење речних корита и инфраструктурних коридора на целокупном подручју Просторног плана и преусмеравање укупних токова отпада ка планираним регионалним депонијама за Расински и Топлички управни округ имаће апсолутни приоритет у решавању комуналних проблема;
– потпуна и трајна заштита уз интегрисање у савремене друштвене процесе на основу методологије активне конзервације, а у складу са начелима одрживог развоја и међународних конвенција, представља основну концепцијску поставку у заштити непокретних културних добара;
– очување квалитетне и претежно квалитетне животне средине и унапређење квалитета угрожене животне средине на целокупном подручју Просторног плана јесте основно концепцијско опредељење.
4.2. Полазишта и принципи за релативизацију конфликтних интереса
Експлоатација акумулације „Селова” изазвала је одређене конфликте у простору између развојних интереса водопривреде са једне стране и интереса развоја привреде и локалних заједница са друге стране, због ограничења која производе режими заштите изворишта. 
	
На подручју Просторног плана могу се издвојити следећи конфликтни интереси и полазишта са принципима за њихово решавање (релативизацију):
Табела 12. Изражени конфликти и релативизација конфликата




Конфликт

Принципи релативизације





између заштите изворишта и рударства

– контролисана и ограничена експлоатација минералних сировина уз примену адекватних мера и најбољих доступних техника; 
				
– предузимање мера санације и заштите животне средине; 
– рекултивација појединих локација експлоатације у којима је завршена или обустављена експлоатација.




између заштите акумулације и непланског развоја туризма


– развој различитих видова туризма и алтернативне сеоске економије, које нису у супротности са режимима заштите изворишта;
– усаглашавање просторног размештаја туристичких садржаја и зона са режимима заштите акумулације и природе;
– профит од туризма створиће предуслове за реализацију и финансирање програма и пројеката заштите и представљања природних вредности заштићеног подручја;
– адекватна едукација и информисање локалног становништва и посетилаца о вредностима и циљевима заштите изворишта и одрживог развоја подручја.




између социо-економског развоја локалних заједница и очувања и заштите природе


– уклањање постојећих и забрана изградње нових објеката који нису у функцији водопривреде у зонама I заштите акумулације уз поштовање услова и правила изградње објеката у складу са режимима заштите; 
				
– унапређење инфраструктурне и комуналне опремљености (посебно санитација насеља);
– ограничен приступ у планирању проширења постојећих индустријских зона и локалитета у границама слива изворишта; 
				
– стриктно поштовање прописа који се односе на заштиту изворишта и животне средине у свим индустријским постројењима;




између заштите изворишта и коришћења пољопривредног земљишта


– локалном становништву коме је ускраћено право коришћења сопственог пољопривредног земљишта понудити одговарајућу замену или откуп истог; 
				
– услед прекида пољопривредне производње, која је већини домаћинстава била једини извор прихода, обезбедити различите могућности надокнаде и услове за нормалан живот.




између заштите акумулације и функционисања транзитног саобраћаја 
				

– унапређење саобраћајне инфраструктуре изградњом нових путева ван I и II зоне заштите акумулације;




између заштите изворишта и шумарства

– побољшање квалитета и степена обраслости; 
– интензивне мере неге шума прописане законом и другим актима и утврђене шумским основама; 
				
– спровођењем мера заштите шума, посебно спровођењем мера противпожарне заштите и спречавање нелегалне и непланске сече шума које могу бити узрок појачаног интензитета ерозионих процеса; 
				
– забрана сеча реликтних, ретких и угрожених врста дрвећа. 
				



III. ПЛАНСКА РЕШЕЊА
1. РАЗВОЈ ВОДОПРИВРЕДНЕ ИНФРАСТРУКТУРЕ И РЕЖИМИ ЗАШТИТЕ, УРЕЂЕЊА И КОРИШЋЕЊА ПРОСТОРА ПОСЕБНЕ НАМЕНЕ
1.1. Развој водопривредне инфраструктуре
1.1.1. Водоснабдевање
У складу са ППРС и ВOС дугорочно коришћење вода на планском подручју заснива се на следећим поставкама:
Будућа акумулација „Селова” на Топлици, као носилац посебне намене простора, представља главни објекат топличког подсистема доње-јужноморавског регионалног система водоснабдевања и јужноморавског регионалног система водотока. Акумулација ће обезбедити просторну и временску прерасподелу вода, редукцију поплавног таласа, оплемењивање малих вода реке Топлице, минимално одрживи проток низводно од бране, задржавање наноса и у садејству са Водопривредним системом „Селова” потребне количине воде за снабдевање центара локалних самоуправа (општина Куршумлија 273 l/s; општина Блаце 133 l/s; општина Прокупље 401 l/s; општина Мерошина 100 l/s; општина Житорађа 79 l/s; Дољевац 146 l/s и Град Ниш 1.634 l/s) ван обухвата Просторног плана као и наводњавање пољопривредних површина I и II класе низводно од преграде, лоцираних углавном ван границе Просторног плана, укупне површине око 3500 ha. Насеља на подручју Просторног плана која ће се прикључити на овај систем су: Селова, Жуч, Данковиће, Перуника и Доња Микуљана.
Како би се омогућио развој наведених регионалних система неопходно је пре свега формирати акумулацију што подразумева низ неопходних активности:
– извршити експропријацију преосталих око 50 ha површине и уклањање хумуса из зоне потапања;
– уклањање објеката из I зоне санитарне заштите акумулације „Селова”, односно измештање насеља Мерћез, засеока Аџовићи, Брадићи и Ранковићи;
– санитарно уређење места уклањања објеката и њихова коначна разградња са одређеном дезинфекцијом простора;
– антиерозиона заштита сливова као мера уређења и заштите простора, применом биолошких мера заштите (пошумљавање, мелиорација пашњака);
– ревизија постојеће техничке документације за завршетак радова на брани и прибранским објектима (командна зграда, компензациони базен, осигурање косина, приступни пут);
– изградња регионалног система за водоснабдевање (израда пројектне документације, изградња постројења за пречишћавање воде, доводног цевовода, магистралног цевовода од постројења до прекидне коморе „Куршумлија” и даље до Ниша, изградња резервоара, прекидних комора и пумпних станица ван граница Просторног плана;
– хитно уклањање свих дивљих депонија, санитација тих терена и стварање организације за уредно одношење отпада.
Постојећи локални и сеоски системи за водоснабдевање, који су сада у функцији, задржаће се са одговарајућом заштитом уз константно праћење квалитета воде кроз контролу хигијенске исправности воде као и константно хлорисање воде. Локални системи водоснабдевања су: 
	
Брзеће–Гочманци–Ливађе, који у првој фази користе каптирани извор Бела Река, а у другој фази, по потреби, укључује и воде из каптажа врела Дубока. Може се користити и гравитациона веза постројење за пречишћавање воде Брзећка река – Брзеће (вишкови прерађене воде);
Кнежево–Равниште–Бозољин, који ће користити каптаже извора изнад Запланине, а по потреби и врело Дубока; овај систем се у перспективи може повезати са системом Брзеће–Ливађе и 
	
бањски водовод Луковске Бање, осим локалног становништва насеља Луково са туристима, предвиђа и прикључење још два оближња насеља: Требиње на чијој територији се налази и извориште овог система, као и насеље Мрче. 
	
Остала насеља на планском подручју користиће досадашња изворишта, до рационалних, еколошки прихватљивих граница уз њихову потпуну санитарну заштиту. Неопходно је претходно детаљно испитивање квантитативних и квалитативних карактеристика постојећих изворишта израдом Студије водоснабдевања.
Сви постојећи системи морају се реконструисати тако да се губици у систему сведу на прихватљивих 18%. У ту сврху неопходно је и формирање мерно-информационог система потрошње воде као и успостављање реалне цене воде. На овај начин ће и специфична потрошња воде достићи захтевани ниво од 250–300 l/становнику на дан.
Вода за технолошке потребе и наводњавање захватаће се из водотокова коришћењем за то одговарајућих акумулација и обавезно рециркулисати када се користи за технолошке потребе. При томе се мора водити рачуна о условима течења у водотоку низводно од преграде, уз обавезно обезбеђење минимално одрживог протока, тј. биолошког минимума неопходног за одржавање биљног и животињског света у речном току. Акумулационе просторе за ове потребе димензионисати на обезбеђеност од 97%, односно 80% за наводњавање.
Наводњавање пољопривредних површина I и II класе низводно од преграде, захтева израду претходне студије и потребне техничке документације.
1.1.2. Заштита вода и заштита од вода
Како би се у потпуности реализовала функција посебне намене простора неопходна је потпуна заштита квалитета вода, површинских и подземних, од случајног или намерног загађења ради заштите здравља људи, животињског и биљног света и заштите животне средине, очувањем и унапређењем њиховог квалитета до степена који омогућава њихово нешкодљиво и несметано коришћење за потребе најзахтевнијих корисника (тј. квалитет I, IIа и IIб класе). У том смислу у свим насељима, упоредо са решавањем проблема водоснабдевања, мора се обезбедити: а) организован начин прикупљања и одвођења отпадних вода – изградњом канализационих система сепаратног типа и б) третман отпадних вода – изградњом типских постројења или уређаја за пречишћавање отпадних вода појединачно за свако насеље или групу насеља или за појединачна домаћинства; испуштање третираних отпадних вода у пријемнике мора бити уз поштовање прописа и уз сагласност републичке санитарне и водопривредне инспекције. Обавезна изградња ППОВ је за насеља: Гочманци, Кнежево, Равниште и Бозољин (у сливовима Брзећке, Сребрначке и Дубоке реке), Луковску Бању и Луково (у сливу Луковске реке), као и у сливовима Паваштице, Ранковице и сливу Маговског потока као директним притокама акумулацији. Просторно гледано групна постројења планирају се за следећа насеља:
Штава, Мрче, Требиње, Луковска Бања и Луково – заједничко постројење за око 700 становника и 1000 туриста;
Боранци, Ковизла, Витоша, Домишевина, Радуње, Градац, Блажево, Бело Поље и Иричићи – заједничко постројење за око 600 становника;
Бозољин, Ђерекари, Чокотар и Равниште – заједничко постројење за око 200 становника;
Брзеће, Гочманци и Радманово – заједничко постројење за око 600 становника и 2500 туриста;
Селова, Жуч, Влахиња, Перуника, Данковиће и Доња Микуљана – заједничко постројење за око 800 становника.
Санитација осталих сеоских насеља, која не могу да буду обухваћена малим групним системима са ППОВ, посебно у планинским подручјима (код дисперзованих и неприступачних насеља) обављаће се по принципима руралне санитације – са одвођењем отпадних вода у индивидуалне или групне водонепропусне објекте и комбинацију са секундарним биолошким пречишћавањем, уз оперативну организацију даљег поступка са отпадним водама, односно, уклањања и коришћења у пољопривреди на санитарно безбедан начин, како не би дошло до загађења површинских и подземних вода. У случају реализације нових сточних фарми, морају се обезбедити услови да се осока, стајско ђубре и отпадне воде сакупљају у вододрживим резервоарима и прерађују у ђубриво за пољопривреду, тако да не могу да доспеју у површинске воде. Издавање употребних дозвола за рад ППОВ или уређаја треба условити обавезом континуираног мерења количина и квалитета воде на излазу из постројења или уређаја. Предвиђа се успостављање система мониторинга и израда катастра загађивача.
Све муљеве настале после пречишћавања отпадних вода у постројењима намењеним за опслуживање групе домаћинстава или неколико насеља са више домаћинстава и сав садржај из уређаја за пречишћавање отпадних вода које користе појединачна домаћинства на сливу (расути загађивачи), одвозиће се специјалним возилима изван територије шире зоне заштите на регионалне депоније Прокупље и Крушевац, зависно од територијалне припадности. Уређаји који опслужују појединачна домаћинства морају бити водонепропусни и без преливних органа у околни терен како би се спречило загађивање подземних вода.
Дуж државног пута IIА реда број 211: Стопања–Витково–Брус–Брзеће–Копаоник, државног пута IIА реда број 213 – северне обилазнице око акумулације „Селова” која спаја насеља Селову и Магово и сервисно-градилишног пута на северној страни акумулације „Селова” предвиђа се изградња инфраструктуре и уређаја за прикупљање, одвођење и санитарно прихватљив третман загађених атмосферских вода, као и пријем отпадних материја у случају акцидената приликом редовног саобраћаја. 
	
Сама будућа акумулација треба позитивно да утиче на квалитет површинских вода низводно од бране у маловодним периодима обезбеђивањем гарантовано одрживог протока, који за акумулацију „Селова” износи 0,5 m³/s, као и испуштањем потребних количина воде у случају акцидентног загађења реке Топлице па чак и Јужне Мораве низводно од ушћа Топлице.
Простор од 17.200.000 m³ у будућој акумулацији, између коте нормалног успора (516,5 m н.в) и коте круне прелива (523,6 m н.в) предвиђен је за пријем педесетогодишњег поплавног таласа (Qмах=290m³/s), тако да сама акумулација представља објекат од примарног значаја за активну заштиту од вода насеља у приобаљу Топлице, низводно од бране (Куршумлија, Прокупље, Житорађа и Дољевац). 
	
Заштита од вода насеља на подручју Просторног плана вршиће се двојако: 1)применом хидрограђевинских радова који подразумевају изградњу линијских насипа и објеката регулације водотокова и 2) неинвестиционим мерама које подразумевају забрану изградње стамбених, пољопривредних и индустријских објеката у плавном подручју. Регулација водотокова кроз туристичка насеља (Брзеће и Луковска Бања) треба да буде тзв. градског типа са уређеним стазама и шеталиштем дуж корита док у осталим насељима треба применити натуралну регулацију. Уређење корита треба спроводити тако да буде уклопљено у природни амбијент што подразумева употребу природних материјала као што су земља, камен, појасеви вегетације и сл. Заштита од поплава насеља и приобаља водотока, као и пољопривредног земљишта треба да буде најмање од педесетогодишњих великих вода. 
	
Планирана запремина у акумулацији за задржавање наноса износи 4.300.000 m³ и тзв. мртви простор износи 7.300.000 m³. Како не би дошло до засипања акумулације наносом потребно је наставити антиерозионе радове на сливу Топлице, пре свега на директним притокама акумулацији: Мала река, Качаруша, Ђерекарска река, Паваштичка река и у горњем делу слива Луковске реке.
1.2. Режими заштите, уређења и коришћења простора посебне намене
Просторним планом се утврђује простор за брану и акумулацију „Селова”, површине 2,60 km2, на подручју: КО Жалице – 0,01 km2, КО Игриште – 0,09 km2, КО Луково – 0,03 km2, КО Љутова – 0,05 km2, КО Мерћез – 0,38 km2, КО Пачарађа – 1,65 km2, и КО Селова – 0,41 km2 (општина Куршумлија). Просторним планом успостављају се зоне санитарне заштите акумулације „Селова” и то: зона I, зона II и зона III акумулације „Селова”. Режими санитарног надзора утврђени су у складу са Решењем о одређивању зона санитарне заштите изворишта водоснабдевања акумулације „Селова” (број 350-02-12/2013-10 од 26. августа 2013. године)и Правилником о начину одређивања и одржавања зона санитарне заштите изворишта водоснабдевања. У случајевима преклапања зона санитарне заштите акумулације „Селова” и зона заштите и резервисања простора, установљених за посебне намене по различитим основама (режими заштите природних и културних добара и војни комплекси), примењују се строжи режим заштите и коришћења простора.
1.2.1. Зона I санитарне заштите акумулације
У зони I санитарне заштите акумулације „Селова” (укупне површине око 2,6 km2), успоставља се режим строгог санитарног надзора са забраном изградње нових и легализације постојећих објеката и постројења који нису у функцији водопривреде, чувања и одржавања објеката бране и акумулације. На овом простору земљиште ће бити прибављено у јавну својину. Сви објекти који су нелегално саграђени у зони I акумулације биће уклоњени о трошку власника, a терен санитарно саниран и затрављен. Депоније шљунка, песка и земље из ископа које се сада налазе у овој зони биће уклоњене, а терен саниран и затрављен. Домаћинства која се налазе непосредно крај будућег језера, а која су угрожена високим водама, биће пресељена на нову локацију, ван зона I и II санитарне заштите акумулације. У овој зони забрањује се одлагање свих врста отпада. Постојеће дивље депоније отпада у обухвату зоне I санитарне заштите ће се уклонити и земљиште санирати. Извршиће се чишћење водотокова и приобаља од нагомиланог отпада. Гробља која се налазе у зони I санитарне заштите неопходно је изместити, санирати земљиште и одредити нове локације за сахрањивање у складу са зонама санитарне заштите.
Приобални појас у зони I санитарне заштите се може уређивати у смислу пешачких и бициклистичких стаза, одморишта и видиковаца, уз претходно прибављање услова и мишљења надлежних републичких и општинских органа – републичких и локалних водопривредних и комуналних предузећа, у погледу санитарне заштите и очувања квалитета воде и организованог управљања отпадом.
У зони I санитарне заштите не могу се градити или употребљавати објекти и постројења, користити земљиште или вршити друге делатности, ако то угрожава здравствену исправност воде на изворишту, и то:
1) изградња или употреба објеката и постројења, коришћење земљишта или вршење друге делатности: трајно подземно и надземно складиштење опасних материја и материја које се не смеју директно или индиректно уносити у воде; производња, превоз и манипулисање опасним материјама и материјама које се не смеју директно или индиректно уносити у воде; комерцијално складиштење нафте и нафтних деривата; испуштање отпадне воде и воде која је служила за расхлађивање индустријских постројења; изградња саобраћајница без канала за одвод атмосферских вода; експлоатација нафте, гаса, радиоактивних материја, угља и минералних сировина; неконтролисано депоновање комуналног отпада, хаварисаних возила, старих гума и других материја и материјала из којих се могу ослободити загађујуће материје испирањем или цурењем; неконтролисано крчење шума; изградња и коришћење ваздушне луке; површински и подповршински радови, минирање тла, продор у слој који застире подземну воду и одстрањивање слоја који застире водоносни слој, осим ако ти радови нису у функцији водоснабдевања; одржавање ауто и мото трка; стамбена изградња; употреба хемијског ђубрива, течног и чврстог стајњака; употреба пестицида, хербицида и инсектицида; узгајање, кретање и испаша стоке; камповање, вашари и друга окупљања људи; изградња и коришћење спортских објеката; изградња и коришћење угоститељских и других објеката за смештај гостију; продубљивање корита и вађење шљунка и песка; формирање нових гробаља и проширење капацитета постојећих;
2) постављање уређаја, складиштење опреме и обављање делатности који нису у функцији водоснабдевања;
3) кретање возила која су у функцији водоснабдевања ван за то припремљених саобраћајница, прилаз возилима на моторни погон која нису у функцији водоснабдевања, коришћење пловила на моторни погон, одржавање спортова на води и купање људи и животиња;
4) напајање стоке;
5) узгајање рибе ради комерцијалног изловљавања.
1.2.2. Зона II санитарне заштите акумулације
У зони II санитарне заштите акумулације „Селова” (укупне површине око 11,13 km2), успоставља се режим контролисаног коришћења простора и сталног санитарног надзора са забраном изградње објеката који угрожавају здравствену исправност воде на изворишту.
Постојећи стамбени и економски објекти домаћинстава (са сталним пребивалиштем), који су постојали пре изградње акумулације задржавају ce, односно легализују, уз обавезу управљача водоводног система да у року од 12 месеци од доношења Просторног плана подручја посeбне наменe слива акумулације „Селова” обезбеди санитарно безбедно прикупљање и пречишћавање свих отпадних вода на грађевинској (катастарској) парцели (водонепропусне септичке јаме са две или три коморе, које ће празнити јавно комунално предузеће, без утицаја власника, као и под условом безбедног прикупљања отоке из штала како не би неконтролисано истицала у окружење). 
	
Омогућава се реконструкција или замена постојећих стамбених и економских објеката за сопствене потребе домаћинстава новим објектима истих габарита.
Због претње од хаварије возила и доспећа штетних материја са коловоза у језеро (загађене нафтним дериватима, тешким металима), на деоници сервисно-градилишног пута Селова–Магово чија ће функција бити сервисирање и одржавање акумулације према техничкој документацији која је урађена за овај пут, успоставља се строги режим заштите, уређења и коришћења: који дозвољава моторни саобраћај уз ограничењe брзине; са одбојницима и повишеним ивичњацима пута за заштиту од могућих хаваријских исклизнућа возила, спречавање испирање коловоза изван банкина у правцу језера; и одвођење отпадних вода до таложника (сепаратора).
Нове саобраћајнице се ограничавају на категорију општинских јавних, пољских и шумских путева. Дуж свих постојећих и планираних путева обавезно је обезбеђивање инфраструктуре за прикупљање атмосферских вода са сепараторима нафтних деривата.
Изградња дистрибутивне електроенергетске и електронске комуникационе мреже, локалне водоводне и канализационе инфраструктуре, као и других инфраструктурних система усклађује се са режимом заштите акумулације.
Постојећа структура пољопривредних површина задржава се уз поштовање принципа обраде и сетве у односу на нагиб и тип земљишта. 
	
Коришћење шума је у функцији антиерозионе заштите, те је дозвољена само селективна сеча, уз очување основне структуре шумске масе као заштитног елемента терена у овој зони заштите.
Подручје у ужој зони заштите може се уређивати у смислу пешачких и бициклистичких стаза, одморишта и видиковаца, уз претходно прибављање услова и мишљења надлежних републичких и општинских органа – републичких и локалних водопривредних и комуналних предузећа, у погледу санитарне заштите и очувања квалитета воде и организованог управљања отпадом.
У зони II не могу се градити или употребљавати објекти и постројења, користити земљиште или вршити друге делатности, ако то угрожава здравствену исправност воде на изворишту, и то изградња или употреба објеката и постројења, коришћење земљишта или вршење друге делатности: трајно подземно и надземно складиштење опасних материја и материја које се не смеју директно или индиректно уносити у воде; производња, превоз и манипулисање опасним материјама и материјама које се не смеју директно или индиректно уносити у воде; комерцијално складиштење нафте и нафтних деривата; испуштање отпадне воде и воде која је служила за расхлађивање индустријских постројења; изградња саобраћајница без канала за одвод атмосферских вода; експлоатација нафте, гаса, радиоактивних материја, угља и минералних сировина; неконтролисано депоновање комуналног отпада, хаварисаних возила, старих гума и других материја и материјала из којих се могу ослободити загађујуће материје испирањем или цурењем; неконтролисано крчење шума; изградња и коришћење ваздушне луке; површински и подповршински радови, минирање тла, продор у слој који застире подземну воду и одстрањивање слоја који застире водоносни слој, осим ако ти радови нису у функцији водоснабдевања; одржавање ауто и мото трка; стамбена изградња; употреба хемијског ђубрива, течног и чврстог стајњака; употреба пестицида, хербицида и инсектицида; узгајање, кретање и испаша стоке; камповање, вашари и друга окупљања људи; изградња и коришћење спортских објеката; изградња и коришћење угоститељских и других објеката за смештај гостију; продубљивање корита и вађење шљунка и песка; формирање нових гробаља и проширење капацитета постојећих.
1.2.3. Зона III санитарне заштите акумулације
У зони III санитарне заштите акумулације „Селова” (површине око 331,52 km2), успоставља се режим контролисане изградње и коришћења простора који обезбеђује заштиту квалитета вода и здравствену исправност воде изворишта, где је акценат на појачаним мерама санитације, а не рестрикцији која би угрожавала развој насеља. 
	
Коришћење и уређење пољопривредног и шумског земљишта засниваће се на програму уређења пољопривредно-шумског земљишта у зонама заштите изворишта вода. 
	
Потребно је уклонити постојеће дивље депоније и очистити водотокове од нагомиланог отпада. Обезбедиће се адекватна евакуација отпада из насеља.
У насељима и зонама са стамбеним, туристичким и економским објектима, где постоји могућност да се угрозе изданске, површинске воде и акумулација, обезбедиће се санитарно безбедно прикупљање и пречишћавање или одвођење отпадних вода ван слива акумулације, што условљава реализацију канализационих система и одговарајућих ППОВ. Где због конфигурације терена и разуђености, реализација канализационог система није реална примењује се санитација на нивоу домаћинстава или групе кућа, у складу са одредбама у поглављу ΙΙΙ 1.1.2. Заштита вода и заштита од вода. Спровешће се комплетна санитација насеља, као и санација постојећих мини фарми, тако да испуњавају све санитарно-техничке услове који обезбеђују потпуну сигурност од загађивања вода и тла. 
	
Развој и уређење локалне саобраћајне и техничке инфраструктуре реализоваће се без посебних захтева у погледу заштите акумулације.
У широј зони санитарне заштите изворишта подстиче се унапређење, очување и промовисање предела, уређивање видиковаца уз заштиту визура, и одрживо коришћење простора уз испуњење критеријума заштите, где озбиљни програми очувања, уместо да представљају ограничење у погледу привлачења туриста, треба да потпомогну креирању туристичког идентитета на овом простору. У овој зони лоцирају се пунктови за речни риболов и рекреативне активности, тако да не представљају опасност за санитарну исправност воде у језеру тј. омогућавају развој туризма у условима одрживости, у складу са прописаним режимима заштите. Дозвољава се уређивање пешачких и бициклистичких стаза, одморишта и видиковаца, уз примену мера прописаних за ову зону заштите и организовано управљање отпадом.
У делу НП Копаоник који припада широј зони санитарне заштите акумулације „Селова”, дозвољава се уређење и изградња простора у функцији туризма – скијалишта, жичаре, одморишта, комерцијални и угоститељски објекти и пратећа комунална и друга инфраструктура, који су планирани у ППППН НП Копаоник, уз примену мера санитарне заштите шире зоне изворишта и организовано управљање отпадом. Нарочито треба водити рачуна о санитарном прикупљању и пречишћавању отпадних вода, и уколико је то могуће, одвођење ових вода вршити ван слива акумулације.
Уређење и изградња туристичке зонe Лукова и Луковске Бање, које такође припадају широј зони санитарне заштите, дозвољено је уз поштовање мера шире зоне санитарне заштите изворишта и успостављања система за организовано управљање отпадом, нарочито у погледу сакупљања и пречишћавања отпадних вода.
У зони III не могу се градити или употребљавати објекти и постројења, користити земљиште или вршити друге делатности, ако то угрожава здравствену исправност воде на изворишту, и то: трајно подземно и надземно складиштење опасних материја и материја које се не смеју директно или индиректно уносити у воде; производња, превоз и манипулисање опасним материјама и материјама које се не смеју директно или индиректно уносити у воде;комерцијално складиштење нафте и нафтних деривата; испуштање отпадне воде и воде која је служила за расхлађивање индустријских постројења; изградња саобраћајница без канала за одвод атмосферских вода; експлоатација нафте, гаса, радиоактивних материја, угља и минералних сировина; неконтролисано депоновање комуналног отпада, хаварисаних возила, старих гума и других материја и материјала из којих се могу ослободити загађујуће материје испирањем или цурењем; неконтролисано крчење шума; изградња и коришћење ваздушне луке;површински и подповршински радови, минирање тла, продор у слој који застире подземну воду и одстрањивање слоја који застире водоносни слој, осим ако ти радови нису у функцији водоснабдевања, као и одржавање ауто и мото трка.
1.2.4. Зона поплавног таласа
На делу Просторног плана низводно од бране успоставља се зона поплавног таласа одређена на основу максимално могућих нивоа водног огледала за случај тоталног и тренутног лома бране, и то: 
	




Профил

Кота поплавног таласа [m н.в] 



Лева обала

Десна обала



Селова

510

493,2



Горњи Жуч

474,6

474,6



Доњи Жуч

454,4

454,4



Маџуновићи

438

438,1



Дуго-Луга

398,1

398,1



Јевтићи

392,9

392,9



Доња Микуљана

384,2

384,2.



Зона се на терену обележава металним цевима пречника Ø150 mm испуњеним бетоном, са црвеном завојном линијом ширине 5 cm. На врху цеви се црном бојом вертикално исписује број белеге. Просечно растојање између белега је 300–500 m осим у случају већег ненасељеног подручја када може бити и веће.
У случају тренутног и тоталног рушења бране државни пут IIА реда број 213 и сва насеља у долини Топлице до профила Доњи Жуч биће поплављена као и делови насеља Маџуновићи и Доња Микуљана, док ће насеља Рашићи, Дуго–Луго, Јевтићи и Ружићи бити ван домашаја. Врх поплавног таласа би до насеља Доњи Жуч стигао за два минута са максималним протоком од 79,782 m³/s а до Куршумлије за 17,5 минута са максималним протоком од 32,907 m³/s тако да се евакуација не може ефикасно спровести већ се Планом заштите од удеса предвиђа стање приправности и стање опште узбуне.
Стање приправности и дежурства на брани успоставља се у случају:
– када ниво у језеру достиже предвиђену КМУ од 524,5 m н.в. са тенденцијом даљег пораста; када се примете хоризонтална померења круне бране; у случају земљотреса;
– када се примети пораст филтрације испод или око бране и у другим непредвиђеним појавама када надлежна служба оцени да је стабилност бране угрожена.
Стање опште узбуне за низводно подручје оглашава се у свим случајевима када надлежна служба оцени да постоји непосредна опасност од рушења бране. 
	
2. ЗАШТИТА, УРЕЂЕЊЕ И КОРИШЋЕЊЕ ПРИРОДНИХ СИСТЕМА
На територији Просторног плана, развијени су веома хетерогени типови тла различитих бонитетних вредности која су основни ресурс за развој пољопривредне производње. И поред објективних природних ограничења, потенцијали пољопривреде нису искоришћени, посебно ратарства, воћарства, виноградарства и планинског сточарства у брдско-планинском делу. Заштита и коришћење пољопривредног земљишта заснива се на интегралном управљању сливом акумулације „Селова”, природним ресурсима, уз поштовање принципа одрживости пољопривредног и руралног развоја, а у циљу општег побољшања стања животне средине, рехабилитације тла, воде, ваздуха, као и очување флоре и фауне и њихових станишта. Земљиште изнад 800 m н.в. које није издвојено као погодно за насељавање и пољопривреду уређиваће се и користити као шумско земљиште. У прелазној зони, од 600–800 m н.в, земљиште се може користити и у воћарству уколико већ није пошумљено. На брдско-планинском терену извршиће се мелиорација ливада и пашњака и њихово искоришћавање од стране планинског сточарства. Дуж осовина развоја и главних саобраћајница стимулисати процес затрављивања и пошумљавања маргиналних ораница. 
	
Основна карактеристика земљишта на овом подручју је да су махом плитка и врло лако подложна ерозији. Најинтензивнији процеси ерозије испољавају се у виду акумулационих наноса у алувијалним равнима, наноса брдско-планинских водотокова, спирања с долинских страна, а најзаступљенији су у сливовима Мале реке, Качаруше, Ђерекарске реке, Паваштичке реке и у горњем делу слива Луковске реке. Систем противерозионе заштите на подручју слива није завршен, те ће и акумулација „Селова” бити угрожена како механичким (процесима засипања), тако и еколошким, због тога што је ерозиони нанос носилац свих врста хемијског загађења. Због тога је потребно да се настави са пројектовањем и извођењем неопходних противерозионих радова, као и применом одговарајућих административних мера и забрана, како би су у потпуности завршио оптимални систем противерозионе заштите. Ово тим пре што је акумулација „Селова” намењена водоснабдевању становништва. 
	
2.1. Заштита и коришћење пољопривредног земљишта и развој пољопривреде
Очувана животна средина у синергији са осталим компаративним предностима подручја Просторног плана (демографским потенцијалом, локалним природним ресурсима, природним и културним добрима, искуству и традицији у пољопривреди) представља добру основу за развој пољопривреде (како традиционалне, тако и органске) и руралне привреде. 
	
Планско опредељење је одрживи рурални развој чију окосницу чини развој пољопривредне производње који се заснива на развоју интензивне традиционалне пољопривреде и развоју органске пољопривредне производње, са циљем стварања тржишних вишкова, на модернизацији, комерцијализацији и специјализацији пољопривредних газдинстава, диверзификацији руралне економије и унапређењу квалитета живота руралног становништва. 
	
Развој пољопривреде заснива се на одрживом коришћењу пољопривредног земљишта које подразумева еколошки рационалну употребу природних ресурса и знања која се генерацијама преносе унутар пољопривредних домаћинстава. То подразумева прихватање и развој конзервативних метода обраде пољопривредног земљишта без употребе хемијских средстава и уз строго поштовање принципа заштите изворишта водоснабдевања у зонама санитарне заштите акумулације (у I и II зони заштите акумулације), односно контролисану употребу хемијских средстава на подручју III зоне заштите изворишта водоснабдевања. На овај начин је могуће поспешити развој традиционалне пољопривредне производње уз истовремено очување аутохтоних сорти биљака и раса стоке које су типичне за подручје Просторног плана, а у циљу постизања већих приноса и стварању тржишних вишкова пољопривредних производа. 
	
Поред традиционалне пољопривреде, подручје Просторног плана је погодно и за развој органске пољопривредне производње, нарочито у зонама санитарне заштите. На тај начин је могуће оријентисати пољопривредну производњу на производњу здраве хране (по стандардима ЕУ) са робном марком и географским пореклом, што у доброј мери може употпунити туристичку понуду и омогућити да ова грана привреде постане комплементарна туризму. 
	
Планско опредељење је успостављање еколошки оптималних односа између пољопривредних и шумских површина; затрављивање ораница које нису погодне за економичну ратарску производњу; обнова старих и подизање нових воћних засада (јабуке, шљиве); повећање површина под новим засадима јагодичастог и бобичастог воћа (малине и купине); мелиорације пашњака и ливада и спровођење техничких радова на санирању деградираних земљишта и усклађивање начина обраде пољопривредног земљишта са нагибом терена и примена других еколошки прикладних агротехничких и заштитних мера. Планско опредељење развоја пољопривреде је и развој пашњачког сточарства и измена расног састава стоке, пре свега пашњачког говедарства (набавка пасмина „Шароле” и „Лимузин” чији потомци имају већи проценат меса), али и овчарства, козарства и свињарства, затим развој пчеларства и повећање површина под лековитим и зачинским биљем, као и за сакупљање гљива и шумских плодова.
Рурални развој који се заснива на заштити и одрживом коришћењу пољопривредног земљишта, развоју пољопривреде и диверзификацији руралне економије могуће је постићи реорганизацијом пољопривредне производње која подразумева:
– стимулисање процеса укрупњавања поседа и парцела породичних газдинстава и повећање нивоа техничко-технолошке опремљености пољопривредних домаћинстава (замена амортизованих машина, набавка прикључних машина и специјализоване опреме, опремање газдинстава машинама и опремом која олакшава рад у узгоју стоке, отварањем низа кланица за откуп и прераду стоке и др.);
– урадити биохемијску анализу земљишта и у складу са резултатима исте направити план набавке и садње висококвалитетних сорти уз строго контролисану употребу хемијских средстава у производњи, производњу органске хране (без пестицида);
– спровођење програма мелиорације ливада и пашњака мерама које штите земљиште од ерозије тла и доприносе очувању биоценозе земљишта, донети програм поправке хемијских особина земљишта, ђубрења, уништавања корова и сл.;
– развој сточарске производње и оснивање крупних сточарских фарми, по стандардима ЕУ адаптацијом напуштених и изградњом нових објеката, са посебним акцентом на развој пашњачког сточарства у органском режиму;
– развој традиционалне пољопривредне производње уз истовремено очување аутохтоних сорти биљака и раса стоке које су типичне за подручје Просторног плана, а у циљу постизања већих приноса и стварању тржишних вишкова пољопривредних производа;
– повећање површина под лековитим и зачинским биљем и воћњацима, као и отварање прерађивачких капацитета за откуп, смештај, прераду и дистрибуцију истог;
– развој сектора малих и средњих предузећа у области агроиндустрије нарочито у функцији развоја производње здраве хране са познатим географским пореклом;
– побољшање саобраћајне и комуналне инфраструктуре, чиме се стварају услови лакшег протока роба и услуга, а у циљу повећања конкурентности пољопривредне производње;
– организовање континуираних едукација и упознавање пољопривредних произвођача са значајем заштите животне средине и упознавање са строгим принципима заштите изворишта водоснабдевања, са најновијим истраживањима у пољопривредној производњи у циљу примене савремених агротехничких мера, са значајем и начином пољопривредне производње у органском режиму и сл.
У складу са природним условима и ресурсима и агроеколошким капацитетом простора, на подручју Просторног плана је могуће издвојити следеће рејоне пољопривредне производње: 
	
1. Ратарско-воћарски рејон – обухвата пољопривредне површине које се налазе у долини реке Топлице (делове КО: Доња Микуљана, Данковиће, Перуника, Влахиња, Жуч, Селова, Пачарађа и Мерћез). У овом рејону постоје услови за искоришћавање водног потенцијала и добијање максималних приноса, тако да је планско опредељење развој ратарства, повртарства и воћарства. На ратарским пољопривредним површинама потребно је производњу оријентисати са традиционалних ратарских култура на производњу крмног, зачинског и лековитог биља. Неопходно је доследно поштовање режима санитарне заштите акумулације и водотокова у сливу. 
	
2. Воћарско-виноградарски – пашњачки рејон – обухвата делове пољопривредних површина са надморском висином између 600 и 800 метара. Углавном захвата подручја КО: Батоте, Судимља, Луково, Љутова, Магово, Трећак и др. Рејон карактерише високо учешће воћњака и винограда у структури пољопривредног земљишта који су у доброј мери прошарани ливадама и пашњацима. Планско опредељење у овом пољопривредном рејону је развој воћарства (обнављање старих засада јабука, крушака, шљива, и повећање површина под новим засадима малина и купина), виноградарства и пашњачког сточарства, али и развој пчеларства и повећање површина под зачинским и лековитим биљем. Улагања је потребно усмеравати на обнављање постојећих и оснивање нових откупних станица за откуп воћа, меда и лековитог и зачинског биља, као и на изградњу хладњача, сушара за воће и лековито и зачинско биље, али и у мале погоне за прераду воћа, по традиционалним рецептурама, чиме се стиче могућност производње здраве хране са познатим географским пореклом (брендирање производа). 
	
3. Рејон пашњачког сточарства – простире се на надморским висинама преко 800 метара и има највећи удео у укупној пољопривредној површини. Рејон карактерише високо учешће шума, ливада и пашњака. Планско опредељење у овом пољопривредном рејону је развој пашњачког сточарства, пре свега пашњачког говедарства, овчарства, козарства и свињарства, уз предузимање мера за заштиту ливадско-пашњачких и шумских екосистема и спровођење система контролисане испаше. Поред пашњачког сточарства, концепт развоја пољопривреде на подручју овог рејона је и контролисано сакупљање шумских плодова и лековитог биља. Улагања је потребно усмеравати у правцу формирања мини откупних станица за шумске плодове и лековито биље и у правцу мини сточарских фарми. 
	
Поред режима заштите и коришћења простора, дају се следеће препоруке коришћења и уређења пољопривредног земљишта: 
	
– у зони I акумулације, земљиште се може ограничено користити у пољопривредне сврхе, уз забрану примене минералних ђубрива, пестицида, осоке и стајњака. Дозвољено је површинско ђубрење компостом;
– у зони II акумулације, земљиште за потребе пољопривредне производње користиће се према условима микрорејонизације у складу са програмом уређења и коришћењa пољопривредног земљишта;
– у зони III акумулације, примењују се принципи рационалног коришћења пољопривредног земљишта. Извршити пошумљавање свих пољопривредних површина на већим нагибима које су склоне ерозији као и пошумљавање нископродуктивних пашњака. Пољопривредне површине на мањим нагибима мелиорисати, а затим затравити одређеном врстом трава или их претворити у површине за засад воћа. Земљиште речних тераса може се користити за пољопривредну производњу без ограничења у обради тла и заштити усева. Све ове површине требало би ђубрити искључиво активизираним зеолитом, а по потреби и доломитом. Сејање усева требало би вршити микробиолошки пилираним семеном, а штитити микробиолошким и физичким препаратима. 
	
2.2. Заштита и коришћење шума и шумског земљишта и развој ловства
Развој шумског и ловног подручја подразумева:
– трајно коришћење шума на принципима одрживог развоја;
– пошумљавање, односно повећање површина под шумом аутохтоним врстама дрвећа ради остваривања противерозионе, водозаштитне и других опште корисних функција; 
	
– антиерозивне радове на подручју слива акумулације „Селова”, 1) биолошких радова (пошумљавање и мелиорација ливада и пашњака) који укупно обухватају око 34620 ha (89%) слива и 2) још 80% од укупно потребних грађевинских радова у бујичним водотоцима;
– у изворишном делу слива Блажевске реке (Бораначка река), где пошумљавање није успело у потпуности, поново спровести антиерозивне радове – биолошке радове;
– на теренима код којих је присутна јака ерозија и спирање материјала, позајмиштима глине и камена која су коришћена приликом изградње бране, као и на клизиштима и огољеним сливовима бујичних токова неопходно је увођење таквих вегетационих форми које су у стању да ублаже ове процесе;
– на местима која нису превише деградирана стимулисати и усмеравати процес самообнове вегетације, чиме ће се омогућити оптималан развој вегетационих форми, у смислу уклапања у природне специфичности датог подручја;
– интензивна конверзија постојећих састојина у изданачким шумама и њихово превођење у високи узгојни облик;
– унапређење стања високих шума кроз правилну примену природне обнове и благовремено и планско извођење мера неге и обнове шума, уз одговарајуће повећање дрвне залихе по ha, као и текућег запреминског прираста;
– увећање склопљености, обраслости и биолошке стабилности;
– мелиорација изданачких деградираних шума, заменом састојине вештачким уношењем исте врсте;
– мелиорација шикара и шибљака њиховим уклањањем и пошумљавање станишта одговарајућим врстама;
– пошумљавање пољопривредног земљишта које је бонитетно предиспонирано за шумске културе, уз претходну сагласност и компензацију власницима у складу са Законом о пољопривредном земљишту(„Службени гласник РС”, бр. 62/06 и 41/09) све планско земљиште изнад 800 m н.в. које није издвојено као погодно за насељавање и пољопривреду у нагибу већем од 25% треба уређивати и користити као шумско земљиште. У прелазној зони од 600–800 m н.в, ово земљиште у нагибу већем од 25% може се користити и у воћарству уколико већ није пошумљено; 
	
– компензацијама приватним власницима, од стране државе или корисника, за ограничења у коришћењу шума и шумских подручја или за умањене приходе који на основу тога настају;
– утврђивање и примена националних критеријума и индикатора за установљење делова шумских екосистема као заштићених природних добара, у складу са општеприхваћеним међународним критеријумима и индикаторима;
– израда и усаглашавање програма и основа газдовања шумама и ловних основа са заштитом у Просторном плану;
– повећање бројности популације ситне, крупне и пернате дивљачи у складу са бонитетом станишта;
– побољшање структуре (полне и старосне) популације крупне дивљачи;
– очување ретких и угрожених врста ловне дивљачи и остале фауне; и
– предузимање мера у циљу обезбеђивања услова за опстанак и развој популације одређене врсте дивљачи, као и њену заштиту од противзаконитог коришћења.
Успостављају се следећи режими коришћења и уређења шума и шумског земљишта:
– у зони I акумулације коришћење и уређење шума и шумског земљишта имаће искључиво заштитну функцију; 
	
– у зони II акумулације предвиђена је обнова деградираних шума и мелиорација пашњака уз усклађење мера антиерозивне заштите и очувања водног режима. Уређење шума и шумског земљишта такође ће имати приоритетну функцију заштитне шуме.
– у зони III акумулације коришћење и уређење шума и шумског земљишта одвијаће се уз поштовање општих принципа заштите од ерозије и рационалног газдовања.
2.2.1. Шуме у функцији заштите слива акумулације
На подручју Просторног плана шуме у функцији заштите су заступљене на површини од око 128,53 km2. По основу заштите, разликују се шуме у функцији заштите вода изворишта водоснабдевања које обухватају око 24,25 km2 и шуме у функцији заштите земљишта од ерозије, површине од око 104,28 km2.
Табела 13: Шуме у функцији заштите у km2




Шуме у функцији заштите

вода изворишта водоснабдевања

земљишта од ерозија



Зона 
II слива акумулације „Селова”

5,96

1,91



Зона III слива акумулације „Селова”

2,32

99,62



Зона поплавног таласа акумулације „Селова”

0,00

0,08



Зона III слива акумулације „Ћелије”

15,84

0,00



Ван сливова

0,13

2,67



Укупно

24,25

104,28



Подручје Просторног плана

128,53



У зони II акумулације „Селова” (ужa зонa санитарне заштите) заступљене су шуме у функцији заштите вода изворишта водоснабдевања у укупној површини од 5,96 km2 на деловима КО: Певаштица, Мерћез, Пачарађа, Луково, Љутова, Игриште и Селова и шуме у функцији заштите земљишта од ерозија у укупној површини од 1,91 km2 на деловима КО: Maгово, Певаштица, Мерћез, Жалица, Пачарађа, Луково, Љутова, Игриште и Селова.
У зони III акумулације „Селова” (шира зонa санитарне заштите) заступљене су шуме у функцији заштите вода изворишта водоснабдевања у укупној површини од 2,32 km2 на деловима КО: Шошиће, Певаштица, Мерћез, Пачарађа, Луково, Љутова, Игриште и Селова и шуме у функцији заштите земљишта од ерозија у укупној површини од 99,62 km2 на деловима КО: Шошиће, Батоте, Кнежево, Равниште, Горње Левиће, Доње Левиће, Трећак, Магово, Бозољин, Ђерекари, Чокотар, Судимља, Бабица, Жалица, Мерћез, Певаштица, Пачарађа, Селова, Луково, Љутова, Игриште, Блажево, Бело Поље, Градац, Иричићи, Домишевина, Боранци, Штава, Сеоце, Мрче, Требиње, Парада, Растелица.
У зони поплавног таласа акумулације „Селова” заступљене су шуме у функцији заштите земљишта од ерозија у укупној површини од 0,08 km2 на деловима КО: Селова, Жуч и Перуника.
У зони III акумулације „Ћелије” (шира зонa санитарне заштите) заступљене су шуме у функцији заштите вода изворишта водоснабдевања у укупној површини од 15,84 km2 на деловима КО: Брзеће, Гочманци, Радманово, Шошиће, Жарево и Батоте.
Ван сливова су заступљене шуме у функцији заштите вода изворишта водоснабдевања у укупној површини од 0,13 km2 на делу КО Селова и шуме у функцији заштите земљишта од ерозија у укупној површини од 2,67 km2 на деловима КО: Селова, Жуч, Растелица, Влахиња, Перуника и Данковиће.
2.3. Заштита и коришћење минералних сировина
Планско опредељење јесте одрживо коришћење металичних и неметаличних минералних сировина на територији Просторног плана, које ће се усклађивати са општом концепцијом коришћења минералних ресурса Републике Србије. Коришћење и заштита минералних сировина спроводиће се на следеће начине: 
	
– експлоатација минералних сировина вршиће се у складу са Правилником о начину одређивања и одржавања зона санитарне заштите изворишта водоснабдевања; 
	
– у зонама са режимом заштите природе I, II и III степена, експлоатисање минералних сировина вршиће се у складу са Законом о заштити природе. У осталим деловима, експлоатација минералних сировина је дозвољена, под условом да је тај поступак утврђен законом и нема негативних утицаја на животну средину, који се адекватним мерама и доступним техникама не могу отклонити;
– интензивирањем и комплексним коришћењем истраженог и билансираног минералног богатства у постојећим и перспективним подручјима експлоатације вода; 
	
– интензивирањем геолошких истраживања у перспективним подручјима експлоатације ван слива акумулације (олова и цинка, антимона, базалта и др.); 
	
– санирањем деградиране, загађене и девастиране површине и развој пројеката који минимално угрожавају животну средину, применом тзв. „зеленог инжењерства” и „технологије без или са минимумом отпадака”; и 
	
– отварање затворених рудника, повећање искоришћавања постојећих минералних сировина и обезбеђивање нових радних места. 
	
3. УТИЦАЈ ПОСЕБНЕ НАМЕНЕ НА ЕКОНОМИЈУ И ПРИВРЕДНЕ СИСТЕМЕ
Привредни развој подручја Просторног плана оствариваће се подржавањем одрживог привредног развоја, а засниваће се на постојећој просторној структури привредних активности у делатностима комплементарним заштити водоакумулације „Селова” и природних вредности. Имајући у виду компаративне предности подручја Просторног плана (демографски потенцијал, локални природни ресурси, природна и културна добра и искуство и традиција у пољопривреди и занатству), а уз претпоставку да ће бити испуњени основни предуслови привредног развоја (изградња неопходне саобраћајне и комуналне инфраструктуре, побољшање базичних услуга, стварање динамичног пословног амбијента уз уважавање постојећих потенцијала и ограничења), развој привреде засниваће се на следећим стратешким приоритетима развоја: 
	
– пољопривреда (традиционална и органска) – основна привредна грана и даље ће бити пољопривреда, прилагођена тржишним условима пословања, при чему приоритет мора бити развој пољопривредних производа посебних одлика квалитета и по традиционалним рецептурама (сточарски производи, јагодичасто и бобичасто воће), чиме се стичу услови производње здраве хране познатог географског порекла. На овај начин, пољопривреда може постати конкурентна и грана комплементарна туризму. Подстицањем одрживог привредног развоја пружа се могућност побољшања квалитета живота сеоског становништва, уз очување природних вредности и здраве животне средине;
– развој прехрамбеног сектора који подразумева изградњу прерађивачких капацитета за откуп и прераду воћа (хладњаче, сушаре, мини-фабрике сокова, џемова и сл.), меса, млека, поврћа, ароматичног и зачинског биља, прераду и паковање меда, откуп и прераду гљива и шумских плодова и складиштење производа. При томе је потребно успоставити строге системе контроле у погледу поштовања савремених стандарда квалитета хране увођењем система HACCP (Hazard Analysis Critical Control Point – Анализа опасности и критичне контролне тачке) стандарда;
– развој сектора малих и средњих предузећа и предузетништва и прерађивачке индустрије у смислу развоја одрживе руралне привреде – Развој овог сектора је потребно усмеравати пружањем подстицаја за оснивање предузећа у сектору шумарства и дрвне индустрије, пољопривреде, пољопривредно-прехрамбених делатности, занатства и домаће радиности, туризма и осталих услуга. Успостављањем и развојем одрживе руралне привреде, породичним пољопривредним газдинствима се донекле пружају услови за конкурентско понашање на тржишту. Од великог значаја је и дрвопрерађивачка индустрија (пилане, производња дрвне галантерије и сл.), изградња постројења за прераду и стављање у функцију фабрике за производњу и флаширање воде за пиће и минералних вода;
– развој туризама (планински туризам и рекреација, бањски, културни, сеоски и туризам специјалних интересовања) – развијати као комплементарну делатност пољопривреди и агропроизводњи. Развој туризма би допринео развоју динамичног пословног окружења, побољшању стандарда и запослености становништва, као и побољшању демографског потенцијала (утичући на повратак младог и радно-способног становништва);
– развој и диверзификација сектора услуга (трговине, саобраћаја, угоститељства, занатства и домаће радиности и др.) и комуналне привреде;
– развој шумарства и ловне привреде;
– развој и изградња водопривреде.
Поред постојећих локација привредних активности, будућу просторну организацију усмеравати на нове локације у насељима у којима постоје погодни просторни услови (инфраструктура, слободно земљиште, погодни услови за изградњу), али уз строго поштовање режима заштите изворишта и мера заштите животне средине у сливу акумулације „Селова”. Основне елементе будуће просторне организације привреде чиниће:
– центри заједнице насеља – Блажево у општини Брус и Луково у општини Куршумлија, са појединим функцијама просторних и привредних централитета;
– сеоска насеља која имају мале производне погоне, или у којима се планира алокација будућих привредних активности захваљујући њиховим природним и стеченим потенцијалима – у општини Брус: Батоте (пољопривреда, прехрамбена индустрија, сектор услуга), Ђерекаре (пољопривреда, прехрамбена индустрија, сектор услуга); у општини Куршумлија: Жуч (пољопривреда, постојећа хладњача и сушара, прехрамбена индустрија), Влахиња (шумарство, прерађивачка, претежно дрвно прерађивачка индустрија), Селова (водопривреда) и др.;
– туристички центри (туристичка насеља) са значајним туристичким садржајима и услугама (Копаоничко подручје, Луковска Бања, подручје акумулације „Селова”);
– сеоска насеља у којима постоји економски потенцијал за развој пољопривреде (традиционалне и органске) у породичним газдинствима или изградња и развој капацитета еко или етно туризма и сл. 
	
Основни принципи на којима ће се заснивати развој и просторна структура привредних делатности на подручју Просторног плана су:
– oријентација на локалне ресурсе и њихово максимално искоришћење за развој пољопривреде, прехрамбене и прерађивачке индустрије и туризма;
– строго поштовање режима заштите изворишта водоснабдевања у сливу акумулације „Селова” приликом просторног размештаја привредних активности;
– заштита животне средине (забрана лоцирања еколошки ризичних технологија и спровођење континуираних едукација локалног становништва у области заштите изворишта водоснабдевања).
При размештају и диверзификацији привредних активности мора се поћи од постојећег стања просторних могућности подручја Просторног плана, реалне сировинске основе, кадровског потенцијала и постојећих капацитета, а уз поштовање веома строгих мера заштите животне средине. Размештај прерађивачке и прехрамбене индустрије и сектора малих и средњих предузећа треба усмерити на гране директно ослоњене на пољопривреду, шумарство, индустрију, туризам и сектор услуга, а потребе за локацијама за нове производне капацитете и МСПП биће реализоване:
– у оквиру постојећег стамбеног ткива насеља уз поштовање правила изградње и уређења простора (у смислу величине парцеле, степена изграђености, инфраструктурне опремљености, приступа на јавни пут и сл) и услова заштите животне средине и режима заштите изворишта водоснабдевања (да изграђени садржаји немају негативан утицај на животну средину – у смислу загађења воде, ваздуха, земљишта, буке и вибрација); и
– на засебним локацијама (инфраструктурно и комунално опремљеним) у центрима заједнице насеља и око оних насеља која својим природно-технолошким потенцијалима гарантују привредни развој, површине минимум 1–2 ha.
Усмеравање размештаја индустрије и МСПП на планском подручју засниваће се на следећим планским опредељењима и принципима: 
	
– линеарне форме тј. појасе производно-услужних делатности усмеравати на простор мање повољан за пољопривреду (непродуктивна земљишта), а налазе се изван зона I и II акумулације „Селова”. Тиме се стварају услови за формирање мањих центара са обележјима урбане структуре на руралном подручју што има за последицу развој и неаграрних делатности;
– развој минипрерађивачких капацитета и сектора МСПП базирати на реалним природним ресурсима, односно локалним сировинама из пољопривреде и шумарства (више фазе прераде пољопривредних и шумских производа);
– за свеукупни привредни развој, од пресудног значаја је удруживање произвођача у кластере, односно обезбедити вертикалну повезаност пољопривредних произвођача са пољопривредно-прехрамбеним и туристичким сектором и директан пласман производа, и хоризонталну повезаност самих произвођача. На тај начин се лакше долази до високообразованог кадра и до потребних теоријских знања за развој предузетничког духа и увођење савремених менаџерских техника у управљању, а све у циљу осавремењавања производње и преласка са занатске на индустријску производњу;
– унапређење квалитета производа и услуга, увођење система квалитета ИСО 9000, HCCP, нових технологија и иновација и повећање степена коришћења капацитета;
– подршка локалне самоуправе развоју сектора МСПП преко подстицајних мера за смањење одређених такси и накнада, обезбеђења повољних кредитних аранжмана са повољним каматним стопама и одобравањем „грејс” периода;
– кредити надлежних министарстава и фондова – сектору МСПП се нуде бројни субвенционисани кредити за привреду, кредити за суфинансирање и „strart-up” кредити (кредити за самозапошљавање, кредити за подстицај и развој предузећа и предузетништва у најнеразвијенијим општинама, кредити за ублажавање последица економске кризе и др.);
– унапређење квалитета рада локалне самоуправе представља нефинансијску подршку сектору МСПП – локалну администрацију је потребно тако уредити да се на једном месту могу добити све информације, потребне дозволе и у једном дану обавити све радње неопходне за регистрацију фирме.
4. ТУРИЗАМ
Туризам ће бити основа развоја простора који располажу атрактивним мотивима за туристичку и рекреативну тражњу и алтернативна делатност на просторима под режимима заштите акумулације „Селова”. Развој туристичке понуде базираће се на постојећим туристичким капацитетима, уз комплетирање туристичке понуде увођењем нових спортско-рекреативних садржаја, садржаја здравственог и етно туризма, традиционалних заната и сл. Потребно је капацитете у постојећим одмаралиштима и у приватном смештају проширити и стандардизовати у туристичке пансионе, од јавних служби унапредити културу, а од сервиса трговину и угоститељство. Културно-историјски споменици и археолошки локалитети, иако недовољно истражени, могу се укључити као допуна примарним видовима туризма или као „станице” на туристичким рутама. 
	
На планском подручју биће заступљени следећи видови туризма: спортско-манифестациони, излетничко-рекреативни, транзитни, сеоски туризам, лов и риболов, кружна путовања, туризам специјалних интересовања и други видови туризма претежно регионалног значаја.
Спортско-манифестациони туризам, на основу морфолошких и климатских особености омогућује првенствено летње и зимске спортове на отвореном простору. Летње спортске активности, поред стандардних (кошарка, одбојка, тенис, мали фудбал, вожња бицикла, јахање, пешачке-тренинг туре на уређеним стазама и видиковцима), обухватиће и развој екстремних, као што су бициклистички крос, параглајдинг, спортско летење, пењање и сл. Највећи део зимских активности биће усмерен ка спортско-рекреативном центру НП Копаоник (Суво Рудиште, Сребрнац и Брзеће).
Излетничко-рекреативни туризам карактеришу полудневна, дневна и викенд туристичка кретања, као и пасивна и активна рекреација, претежно домаћих туриста. Усмераваће се на претежно летње излетничко-рекреативне активности на акумулацији „Селова” и Луковској Бањи, као што су: шетње, излети, купање и планинарење до околних планинских масива и видиковаца, те контакти са сеоским становништвом, сакупљање лековитог и ароматичног биља, а зими санкање, скијање, клизање и сл. Излетничко-рекреативна туристичка кретања ка локалитетима Копаоника („Јарам” – КО Брзеће, Бећировац – КО Брзеће, Брзеће/Гочманци – КО Брзеће и КО Гочманци), Ливађе–Радманово (КО Ливађе и КО Радманово), Паљевштица (КО Паљевштица), Кнежево (КО Кнежево) ће бити интензивнија уколико се боље саобраћајно повежу са околним урбаним центрима.
Сеоски туризам подразумева стационарни вид туризма у приватном смештају (сеоским домаћинствима) и да би постао стабилан вид туризма планинског подручја зависиће од укупног развоја специјализованих облика пољопривреде, унапређења услова сеоског становања и проналажење интереса мештана за пружање услуга туристима. У складу са бројем посетилаца и развојем претежно летње понуде подручја прилагођаваће се и њихова улога у развоју туристичке привреде (смештај, традиционална производња, кулинарство, производња хране и др.).
Ловни туризам би према природним условима могао да постане перспективна и врло рентабилна привредно-туристичка делатност, али под условима да се мерама заштите и обнове популације дивљачи побољша капацитет ловишта и припреми узгој одређене врсте дивљачи (јелен, срна, зец и др.) у ограђеним ловиштима. 
	
Кружна путовања биће заснована на посети природним и антропогеним знаменитостима подручја, атрактивним видиковцима и амбијенталним целинама.
Основне функције културног туризма ће бити да промовише националне, регионалне и локалне културне вредности. Напомиње се да, поред дефинисаних доминантних видова туризма, постоје индиције и за развој бањског туризма.
Са становишта погодности, расположивих природних и антропогених туристичких ресурса, разноврсности и очуваности предела, као туристичке зоне за организацију препознатљиве туристичке понуде издвојене су: Туристичка зона „Копаоник”, Туристичка зона „Селова” и Туристичка зона „Луковска Бања”. Основе програма и организације издвојених зона дате су респективно.
Туристичка зона „Копаоник” ослања се на НП Копаоник који представља највећи домаћи зимски туристички центар са тежиштем туристичке понуде у оквиру туристичких комплекса Суво Рудиште, Сребрнац и Брзеће. Туризам ће се у оквиру ове туристичке зоне развијати у функцији заштите, ревитализације и презентације природних и културних добара, јер ће обезбедити значајну економску подршку уз редовна, основна средства, која за национална природна и културна добра, обезбеђује држава. Кроз видове културолошког туризма (првенствено еколошког, едукативног, екскурзионог и научно-истраживачког), природна добра биће комерцијализована на оптималан начин, како у корист заштите, ревитализације и промоције добара, тако и у корист промоције, културног и социо-економског развоја. 
	
Програм и организација простора у овој главној туристичкој дестинацији утврђени су ППППН НП Копаоник. Према њему, на делу обухваћеном планским подручјем, планирано је укупно 5800 лежајева. На територији националног парка/планинске зоне у саставу примарног туристичког центра Копаоник планирани су следећи садржаји: туристички подцентар „Јарам” (КО Брзеће) – укупно 600 лежајева (200 у пансионима, 200 у етно-селу и 200 у осталим објектима) и 750 дневних излетника са јавним службама и сервисима, затим бачиште Бећировац (КО Брзеће) са 100 дневних излетника и пунктовима са прихватним и угоститељским објектима на улазима у скијалишта, међустаницама жичара и чвориштима излаза жичара. У заштитној/потпланинској зони, планирани су секундарни општински и секундарни туристички центар Брзеће/Гочманци (КО Брзеће и КО Гочманци) са 1500 становника – укупно 4500 лежајева (450 у хотелима, 1200 у туристичким апартманима, 800 у омладинском центру „Јуниор”, 400 у одмаралиштима, 1000 у пансионима/викенд кућама и 650 у приватном смештају) и 3000 дневних излетника, са посредним улазима у алпска скијалишта Карамана и Гобеље, јавним службама и сервисима и спортско-рекреативним садржајима, затим Ливађе–Радманово (КО Ливађе и КО Радманово) са 600 становника и 600 лежајева (200 у пансионима и 400 у приватном смештају), Паљевштица (КО Паљевштица) са 200 становника и 200 лежајева (у приватном смештају) и Кнежево (КО Кнежево) са 200 становника и 100 лежајева (у приватном смештају), уз неопходне јавне садржаје, као и пунктови са прихватним и угоститељским објектима на улазима у скијалишта, међустаницама жичара и чвориштима излаза жичара. Највећим делом у оквиру националног парка и делимично у заштитној зони, планирани су бројни садржаји зимске и летње понуде у простору/туристичке инфраструктуре. На алпском/сноуборд скијалишту су предвиђене 24 нове жичаре (са постојећим укупно 34) и око 64 km ски-стаза (са постојећим укупно око 89 km), укупног капацитета од око 22000 једновремених скијаша. 
	
У целој туристичкој зони предвиђена је мрежа планинарских и излетничких стаза. Од посебног значаја за туризам су планирани приступни путеви из правца Врњачке Бање, Бруса и Куршумлије, као и планирани кружни пут и шинска саобраћајница око подручја НП Копаоник(који повезују Криву Реку, Брзеће и Запланину са потпланинским насељима у општинама Рашка и Лепосавић).
У делу НП Копаоник обухваћеном широм зоном санитарне заштите акумулације „Селова”, дозвољава се уређење и изградња простора у функцији туризма (скијалишта, жичаре, одморишта, комерцијални и угоститељски објекти и пратећа комунална и друга инфраструктура у складу са прописаним режимима заштите), који су планирани Просторним планом подручја посебне намене НП Копаоник, а уз примену мера санитарне заштите шире зоне изворишта и организовано управљање отпадом. Нарочито треба водити рачуна о санитарном прикупљању и пречишћавању отпадних вода и, по могућству, њиховом одвођењу ван слива акумулације.
Развој туризма у овој туристичкој зони „Селова” дефинисан је према утврђеним зонама санитарне заштите акумулације.
У зони непосредне заштите и у ужој зони санитарне заштите акумулације (I и II зона заштите) могу се формирати пешачке и бициклистичке стазе, одморишта и видиковци, уз претходно прибављање услова и мишљења надлежних републичких и локалних водопривредних и комуналних предузећа у погледу мера санитарне заштите и очувања квалитета воде и организованог управљања отпадом.
У оквиру шире зоне санитарне заштите акумулације (III зона заштите) подстицаће се унапређење, очување и промовисање предела, уређивање видиковаца уз заштиту визура и одрживо коришћење простора. У овој зони програми очувања треба да потпомогну креирању туристичког идентитета уместо да критеријуми заштите представљају ограничење у погледу привлачења туриста. Могуће је лоцирање пунктова за речни риболов и рекреативне активности тако да не представљају опасност за санитарну исправност воде у језеру, односно тако да омогуће развој туризма у условима одрживости, у складу са прописаним режимима заштите. Лов и риболов биће организовани у складу са прописаним мерама заштите НП Копаоник (у деловима где се са њим преклапа) и акумулације „Селова”. Пунктови за речни риболов и рекреативне активности биће лоцирани у подбранском делу акумулације „Селова” где не представљају опасност за санитарну исправност воде у језеру. У овом простору, као вид компензације резидентном становништву за ограничења услед санитарних заштита водоизворишта, планира се активација напуштених капацитета у функцији обезбеђивања смештајних капацитета за потребе туризма. Такође, дозвољава се уређивање пешачких и бициклистичких стаза, одморишта и видиковаца, уз примену мера прописаних за ову зону заштите и организовано управљање отпадом.
Забрањене активности дефинисане су кроз режиме санитарне заштите водоакумулације у поглављу III 1.2. „Режими заштите, уређења и коришћења простора посебне намене” Просторног плана.
Туристичка зона „Луковска Бања” намењена је стационарном, излетничком и планинском туризму, уз транзитну функцију на туристичком правцу Луковска Бања–Копаоник. Функционисање Луковске Бање као његовог центра условљено је квалитетом саобраћајног повезивања, па је потребно реконструисати постојећу путну мрежу у циљу обезбеђивања адекватног приступа свим насељима унутар овог туристичког простора и унапредити саобраћајне везе ка Брусу и Лепосавићу. Развој туризма заснован је на изворима минералне воде, два блатна термална извора која су преуређена у отворене базене, изванредним условима за зимске спортове, али и напуштеном стамбеном фонду који се уз прилагођавање новој намени може сматрати завидним потенцијалом. Заокруживање целогодишње туристичке понуде ове туристичке зоне базираће се на одржању нивоа квалитета и проширењу постојећих капацитета у Луковској Бањи, развоју нових садржаја, у првом реду везаних за зимске спортове, као и ревитализацији припадајућих сеоских насеља кроз активирање руралног туризма. У планском периоду треба проширити и осавременити туристичку понуду савременим видовима туризма (spa, wellness), повезати је са спортско-рекреативним туризмом и на тај начин је прилагодити већем броју корисника. Уређење и изградња туристичке зоне Луковска Бања, у делу обухваћеном широм зоном санитарне заштите акумулације „Селова”, дозвољено је уз поштовање мера заштите и успостављање система за организовано управљање отпадом, нарочито у погледу сакупљања и пречишћавања отпадних вода. Према утврђеним режимима заштите, предвиђају се следећи видови туризма:
– сеоски туризам – допунска активност сеоског становништва (овај вид туризма тек треба озбиљно успоставити, а домаћинства за овај вид туризма треба опремати у локалном етно-стилу);
– излетнички туризам – у смислу целодневних и полудневних посета (организовани изласци у чисту природу, излетничке, пешачке, планинарске, ловачке и риболовне туре), уз формирање излетничких пунктова;
– викенд туризам – повремени боравак становника урбаних насеља;
– цикло туризам;
– ловни туризам – као допунска активност туриста у оквиру већ наведених видова туризма;
– риболовни туризам – као активност туриста у оквиру већ наведених видова;
– скијашки спортови – као активност туриста у оквиру већ наведених видова.
5. УТИЦАЈ ПОСЕБНЕ НАМЕНЕ НА ДЕМОГРАФСКЕ И СОЦИЈАЛНЕ ПРОЦЕСЕ И СИСТЕМЕ
5.1. Демографски развој
Људски ресурс као развојни потенцијал је ограничен (неповољна старосна структура и неповољна миграторна кретања), па је врло важно да се предузму адекватне популационе мере са циљем обнове становништва. Уколико дође до активирања расположивих ресурса и отварања могућности за запошљавање и приходовање могуће је очекивати оживљавање демографских токова и виталних демографских карактеристика. Као основне планске претпоставке, при креирању демографске политике, могу се навести: покретање привредних активности, побољшање нивоа комуналне и саобраћајне инфраструктуре, пораст нивоа базичних услуга (социјалних, здравствених, птт услуга и сл. – као основа за побољшање услова живота и рада становништва) и сл. Испуњење и реализација ових планских претпоставки омогућиће задржавање становништва на подручју Просторног плана, уз истовремено покретање позитивних миграција млађег, радно-способног становништва које је остало без посла у околним градовима и општинским центрима.
Овако постављену демографску политику није могуће остварити у кратком року, већ дугорочно и постепено и то заједничким деловањем економске и социјалне политике уз развој инфраструктуре и базичних услуга, чијим је синергичким деловањем могуће утицати на пораст наталитета, привредног раста и запошљавања што за крајњи резултат треба да има ублажавање даљег смањења становништва 2025. године.
5.1.1. Пројекција кретања становништва
Пројекција броја становника на подручју Просторног плана је урађена на основу демографских потенцијала и очекиваних ефеката социо-економских промена у дужем временском периоду. На основу извршене анализе демографског потенцијала и трендова кретања становништва до 2002. године и пројекцијом даљих трендова демографских кретања по основу настављања тренда кретања становника 1991–2002. године, може се очекивати наставак тренда смањења броја становника, тако да ће по пројекцији, 2025. године на подручју Просторног плана живети укупно 2.367 становника, што представља смањење у односу на 2002. годину од 49,26%, односно смањење од 29,32% у односу на 2011. годину.
Табела 14: Прогноза кретања броја становника на подручју просторног плана до 2025. године




Подручје/насеље

1991.

2002.

2011.

Пројекција



2017.

2022.

2025.



Батоте 

662

498

345

274

200

125



Бело Поље 

83

50

32

5

0

0



Блажево 

210

183

105

146

134

122



Бозољин 

172

129

87

70

51

31



Боранци 

65

45

36

18

9

0



Брзеће 

246

258

237

274

280

285



Витоше 

78

57

37

28

19

9



Горње Левиће 

207

138

91

44

13

0



Градац 

138

134

136

129

127

125



Домишевина 

140

104

64

55

39

22



Доње Левиће 

122

87

52

39

23

7



Ђерекари 

37

23

17

4

0

0



Жарево 

172

92

63

0

0

0



Иричићи 

57

40

31

17

9

1



Кнежево 

73

60

40

42

36

30



Ковизла 

59

59

45

59

59

59



део насеља Ливађе

185

174

127

159

154

149



Равниште 

146

95

84

25

2

0



Радманово 

147

132

125

112

105

98



Радуње 

112

87

62

53

42

30



Судимља 

91

50

26

0

0

0



Чокотар 

45

33

28

17

11

6



Шошиће 

174

109

85

20

0

0



подручје плана на територији општине Брус

3421

2637

1955

1591

1311

1100



Бабица 

138

90

61

25

3

0



Влахиња 

121

88

28

43

28

13



Данковиће 

265

232

175

187

172

157



Доња Микуљана 

87

83

89

78

76

74



Жалица 

19

12

5

2

0

0



Жуч 

205

172

160

127

112

97



Игриште 

89

42

24

0

0

0



Луково 

320

366

260

429

450

471



Љутова 

53

37

28

15

8

1



Магово 

29

24

14

17

15

13



Мерћез 

33

26

17

0

0

0



Мрче 

117

93

75

60

49

38



Парада 

28

16

5

0

0

0



Пачарађа 

78

41

40

0

0

0



Певаштица 

59

35

82

2

0

0



Перуника 

90

64

30

29

17

5



Растелица 

13

0

3

0

0

0



Селова 

132

180

63

245

267

289



Сеоце 

181

115

49

25

0

0



Требиње 

105

74

49

32

18

4



Трећак 

110

62

47

0

0

0



Штава 

207

176

90

134

120

106



подручје плана на тер. општине Куршумлија

2479

2028

1394

1449

1334

1266



ПОДРУЧЈЕ ПРОСТОРНОГ ПЛАНА

5900

4665

3349

3040

2645

2367



Извор: Републички завод за статистику Србије.
На основу Пописа 2011. године, који сведочи о смањењу броја становника и у популационо највећим насељима планског подручја, уз ефекте примене планских мера, очекује се постепено ублажавање тренда смањења броја становника у локалним руралним центрима. Важан чинилац оваквих ефеката у даљој будућности ће бити, пре свега, позитиван миграциони салдо као индикатор функционалне трансформације и оживљавања насеља. При том, планска претпоставка је стимулисање квалитетног социо-економског развоја са стварањем услова за развој оних привредних делатности које неће негативно утицати на одржавање квалитета воде у акумулацији „Селова”.
Имајући у виду извршену пројекцију трендова кретања становника, а са циљем ублажавања негативних демографских трендова и ревитализације демографског потенцијала на подручју Просторног плана, политика демографског развоја треба да се заснива на квантитативним (у смислу заустављања даљег смањења и равномеран размештај становништва) и квалитативним променама демографског потенцијала (побољшање неповољне старосне и образовне структуре, стимулисање позитивних миграција младог и образованог становништва и сл.). При томе је битно доношење и реализација, од стране локалних самоуправа, специфичних програма и предузимање низа мера и активности чиме би се постигло повећање наталитета, побољшала старосна структура сеоског становништва и смањиле миграција на релацији село – град.
Табела 15: Прогноза кретања броја становника на подручју просторног плана до 2025. године – индекс промене




Подручје/општина/насеље

Индекси промене броја становника



2017/2002.

2022/2017.

2025/2022.

2025/2002.



Батоте 

55,02

72,99

62,50

25,10



Бело Поље 

10,00

0,00

0,00

0,00



Блажево 

79,78

91,78

91,04

66,67



Бозољин 

54,26

72,86

60,78

24,03



Боранци 

40,00

50,00

0,00

0,00



Брзеће 

106,20

102,19

101,79

110,47



Витоше 

49,12

67,86

47,37

15,79



Горње Левиће 

31,88

29,55

0,00

0,00



Градац 

96,27

98,45

98,43

93,28



Домишевина 

52,88

70,91

56,41

21,15



Доње Левиће 

44,83

58,97

30,43

8,05



Ђерекари 

17,39

0,00

0,00

0,00



Жарево 

0,00

0,00

0,00

0,00



Иричићи 

42,50

52,94

11,11

2,50



Кнежево 

70,00

85,71

83,33

50,00



Ковизла 

100,00

100,00

100,00

100,00



део насеља Ливађе

91,38

96,86

96,75

85,63



Равниште 

26,32

8,00

0,00

0,00



Радманово 

84,85

93,75

93,33

74,24



Радуње 

60,92

79,25

71,43

34,48



Судимља 

0,00

0,00

0,00

0,00



Чокотар 

51,52

64,71

54,55

18,18



Шошиће 

18,35

0,00

0,00

0,00



Подручје плана на територији општине Брус

60,33

82,40

83,91

41,71



Бабица 

27,78

12,00

0,00

0,00



Влахиња 

48,86

65,12

46,43

14,77



Данковиће 

80,60

91,98

91,28

67,67



Доња Микуљана 

93,98

97,44

97,37

89,16



Жалица 

16,67

0,00

0,00

0,00



Жуч 

73,84

88,19

86,61

56,40



Игриште 

0,00

0,00

0,00

0,00



Луково 

117,21

104,90

104,67

128,69



Љутова 

40,54

53,33

12,50

2,70



Магово 

70,83

88,24

86,67

54,17



Мерћез 

0,00

0,00

0,00

0,00



Мрче 

64,52

81,67

77,55

40,86



Парада 

0,00

0,00

0,00

0,00



Пачарађа 

0,00

0,00

0,00

0,00



Певаштица 

5,71

0,00

0,00

0,00



Перуника 

45,31

58,62

29,41

7,81



Растелица 


0,00

0,00

0,00



Селова 

136,11

108,98

108,24

160,56



Сеоце 

21,74

0,00

0,00

0,00



Требиње 

43,24

56,25

22,22

5,41



Трећак 

0,00

0,00

0,00

0,00



Штава 

76,14

89,55

88,33

60,23



подручје плана на територији општине Куршумлија

71,45

92,06

94,90

62,43



ПОДРУЧЈЕ ПРОСТОРНОГ ПЛАНА

65,17

87,01

89,49

50,74



Извор: Републички завод за статистику Србије.
И поред чињенице да је планска претпоставка да ће на подручју Просторног плана у току посматраног периода доћи до смањења броја становника, реализацијом планских решења, може се очекивати пораст броја становника у највећим насељима (Селова, Брзеће и Луково), која уједно представљају привредне и туристичке центре. 
	
Основно полазиште при креирању будућег демографског развоја подручја Просторног плана је предузимање низа економских мера (финансијских и нефинансијских) за покретање привредних активности (кредитно-финансијске линије подршке развоју и унапређењу пољопривредне производње и приватног предузетништва, подршка формирању мини-породичних фирми у области пољопривреде, агроиндустрије, занатства и туризма) што последично доводи до нових радних места и пораста запослености као покретача позитивних миграционих кретања и повратка младог и образованог становништва.
Друга битна компонента демографске политике су мере социјалне политике (усмерене нарочито према посебним категоријама становништва као што су: деца, жене, старији грађани (нарочито старачка самачка и двочлана домаћинства) и друге посебно угрожене групе. 
	
Поред мера економске и социјалне политике, потребно је обновити и изградити локалну саобраћајну и комуналну инфраструктуру, побољшати живот у насељима функционалним садржајима и побољшати базичне услуге (побољшање система образовања, птт услуга, интернета и сл.) у оном нивоу који је довољан да смањи привлачну снагу околних градова. На овај начин је могуће створити услове за задржавање млађег и женског становништва (нарочито фертилно способног). 
	
За постизање демографског развоја и демографске ревитализације на територији Просторног плана, битна је и помоћ државе мерама популационе политике које би ишле у смеру осавремењавања пољопривредне производње и развоја сектора малих и средњих предузећа и предузетника у сектору пољопривреде, агро-индустрије, трговине, занатства и туризма. 
	
5.2. Социјални развој
Организација јавних служби на планском подручју планирана је на основу препорука ППРС за организацију јавних служби према хијерархијском нивоу насеља (табела 16), уз поштовање постојећих јавних садржаја у насељима и демографског аспекта њиховог развоја. 
	
Табела 16. Препоруке ППРС за организацију јавних служби према хијерархијском нивоу насеља 
	





регионални (функционалне области)


обласни 
НУТС 3

општински

насеље – локална заједница





I – Социјална заштита



Дневни центри




Х



Стационарни центри (комплекси) за старе



(Х)

(Х)



Центри за социјални рад



Х




II – Образовање



Предшколско образовање



Х

Х



Основно образовање I–IV разред



Х

Х/ХХ



Основно образовање V –VIII разред 



Х

Х



Средње образовање


(Х)(К)

(Х)(К)




Више и високо образовање

(Х)(К)

(Х)(К)

(Х)(К)




Ученички и студентски домови

Х

Х

Х




III – Здравствена заштита



Амбуланта, здравствена станица, мобилна здравствена служба





Х



Дом здравља



Х

ХХ



(општа) болница 


Х

(Х)




Апотеке 



Х

(Х)



Ветеринарска станица


Х

(Х)




IV – Култура



Мултифункционални простори/објекти за различите врсте културних, образовних и социјалних програма




Х

Х



Библиотеке и књижаре



Х

(Х)



Објашњење знакова: 
Х – обавезно; 
ХХ – ако се не може организовати у насељу, јер за то не постоје потребни услови (потенцијални број корисника, грађевински фондови и сл.), обавезно је обезбедити организовани превоз до суседног места у коме садржај постоји (школски аутобуси, прилагођен јавни превоз, субвенционисане карте и др.); 
	
(Х) – ако постоји интерес и економска основа за организовање садржаја, било у оквиру јавног или приватног сектора власништва; 
	
(К) – обавеза организовања комплементарног – пратећег садржаја који осигурава целовито задовољење потреба: на пример, ђачки или студентски домови, ђачке или студентске кухиње и ресторани, библиотеке са читаоницом и просторијама за учење.
Основно планско решење подразумева задржавање, реконструкцију и адаптацију постојећих капацитета на целокупном планском подручју. Затим, у насељима у којима не постоје основне јавне услуге и насељима са израженом депопулацијом, као једна од мера задржавања становништва и даљег опстанка ових насеља планирани су мултифункционални центри у већини насеља, замишљени као једна или више просторија за различите намене, адаптираних у оквиру постојећих капацитета (углавном запуштених школских објеката) или новом изградњом на истој локацији (уколико се утврди да трошкови адаптације нефункционалног објекта превазилазе трошкове изградње новог). 
	
Квалитет планираних услуга зависиће од задовољења потребних просторних, техничких и кадровских услова, те је неопходно капацитете јавних услуга адекватно инфраструктурно и технички опремити (уз могућност осавремењавања и проширења капацитета за нове садржаје), као и применити адекватна кадровска решења (уз могућност стручног усавршавања кроз сталну едукацију – семинари, скупови, конференције). Ниво квалитета пружених услуга не сме бити различит у насељима различите величине (са различитим бројем корисника услуга) или у односу на планирани степен централитета у мрежи насеља.
У циљу подизања нивоа квалитета услуга треба остварити и унапредити сарадњу између јавног и приватног сектора, локалних удружења и невладиних организација, као и са републичким и европским институцијама и асоцијацијама. 
	
Предуслови за несметано функционисање јавних служби су:
– регулисање имовинско-правних односа за све локације за пружање јавних услуга и остваривање права локалне самоуправе/заједнице у управљању јавним објектима. Локације јавних садржаја углавном користе постојеће јавно земљиште. У случају да је земљиште у приватном власништву, не мора се нужно вршити експропријација, већ се предлаже партнерство јавног и приватног сектора;
– реконструкција путне мреже и њено адекватно одржавање, нарочито у зимском периоду, као предуслов остваривања просторне доступности и организације јавног превоза.
За све постојеће капацитете, планирана је могућност реконструкције или проширења у оквиру постојећих локација (грађевинских парцела и комплекса).
За поједине услуге планирана је пренамена и адаптација постојећих објеката јавне намене који су тренутно запуштени или су ван функције (мултифункционални центри у оквиру нефункционалних школских објеката, домова културе, задружних домова и сл.), односно, адаптација простора за одређену намену у оквиру постојећих објеката јавне намене који су у функцији (адаптација простора за услуге предшколског образовања у оквиру постојећих школа, услуга социјалне заштите у оквиру постојећих амбуланти и сл.). 
	
5.2.1. Планска решења по појединим областима
Осим у Брзећу, где је организован рад предшколске установе, на подручју Просторног плана је потребно обезбедити капацитете за предшколско образовање и васпитање у центрима заједнице насеља Блажево и Луково, као и у насељеном месту Батоте, у оквиру постојећих школских објеката или на другој локацији. 
	
С обзиром на неповољне демографске трендове, у свим насељима у којима има предшколске деце, (за свако дете) потребно је организовати мобилне службе два до три пута недељно, које би свој рад обављале или у објектима школе, или у оквиру просторија планираних мултифункционалних центара. 
	
Основно образовање одвијаће се у постојећим објектима, где неће бити већих промена у смислу нових капацитета (осим за предшколско образовање), већ у смислу побољшања начина одржавања, комуналног опремања и модернизације услова рада у овим објектима. За насеље Мерћез, где постоји објекат основне школе, након изградње акумулације, основно образовање ће се одвијати у оквиру мултифункционалног центра планираног на новој локацији.
У насељима у којима има школске деце, основно образовање, као Уставом обавезујућа категорија, биће организовано или у самом насељу, у оквиру планираних мултифункционалних центара, или уз организован превоз до суседног насеља у којем постоји основна школа или је планиран мултифункционални центар.
Основна осмогодишња настава одвијаће се у насељеним местима Луково, Батоте и Блажево. За ђаке виших разреда основне школе осталих сеоских насеља, биће организован превоз до ових насељених места, а за средњошколце до Куршумлије и Бруса.
Мрежа здравствених установа планирана је у складу са Уредбом о плану мреже здравствених установа („Службени гласник РС”, бр. 42/06, 119/07, 84/08, 71/09, 85/09, 24/10, 6/12, 37/12 и 8/14) и Законом о здравственој заштити („Службени гласник РС”, бр. 107/05, 72/09 – др. закон, 88/10, 99/10, 57/11, 119/12, 45/13 – др. закон и 93/14). 
	
Основно планско решење је задржавање, реконструкција, инфраструктурно и техничко опремање постојећих амбуланти/здравствених станица које пружају услуге примарне здравствене заштите на целокупном планском подручју, у складу са планом организације рада Дома здравља Брус и Куршумлија, постојећих станица и амбуланти у насељима Ђерекари, Блажево и Батоте на подручју општине Брус, Жуч и Луково на подручју општине Куршумлија. У Брзећу је планирана нова амбуланта, која је у фази изградње. 
	
У оквиру амбуланти/здравствених станица, у складу са планом рада Апотекарске установе, потребно је омогућити снабдевање лековима локалног сеоског становништва, првенствено у Брзећу и Лукову.
За остала сеоска насеља, примарну здравствену заштиту пружаће мобилне здравствене службе, у недељном термину, односно према потребама локалног становништва. С обзиром да се углавном ради о старачком становништву, адаптиране просторије тзв. мултифункционалних центара, потребне су у свим насељима која превазилазе удаљеност од 2.5 km од најближих амбуланти/здравствених станица. 
	
Планирано је укупно 15 мултифункционалних центара/просторија у насељеним местима на територији општине Брус (Витоше, Боранци, Домишевина, Радуње, Градац, Иричићи, Судмиља, Бозољин, Доње Левиће, Равниште, Горње Левиће, Кнежево, Шошиће, Радманово, Жарево) и 16 у насељеним местима на територији општине Куршумлија (Трећак, Магово, Бабица, Сеоце, Певаштица, Селова, Мерћез (нова локација), Жалица, Љутова, Парада, Мрче, Требиње, Растелица, Игриште, Перуника, Данковиће). Ови центри користиће постојеће капацитете домова културе, тамо где их има, или друге просторије које су раније биле намењене делатностима од јавног значаја (задружни домови и сл.).
Хоспитализација болесника са подручја Просторног плана вршиће се и даље у окружним и регионалним центрима припадајућих округа, Прокупљу, Крушевцу и Нишу.
Центри за социјални рад у седиштима општина Куршумлија и Брус, обављаће своју делатност првенствено кроз рад геронтолошких служби, а осим кућних посета, за свој рад користиће и просторије мултифункционалних центара, планираних у 29 насеља на подручју Просторног плана. 
	
У свим насељима са одређеним степеном централитета, као и у примарним насељима у којима се одвија настава, планира се изградња и уређење спортских терена/игралишта на отвореном, као јавних садржаја (треба разликовати од садржаја који се налазе у приватним туристичким комплексима и који немају јавни режим коришћења).
У насељима Батоте, Луково и Блажево, у којима се одвија основна осмогодишња настава, планиране су фискултурне сале. 
	
У насељима Брзеће и Луково постоје спортско-рекреативни комплекси у функцији туризма и коришћења природних потенцијала, али један део тих садржаја мора бити јасно опредељен за јавно коришћење од стране локалног становништва, односно, треба изградити нове садржаје (терене, игралишта, сале) искључиво јавног карактера. 
	
У центрима заједнице насеља, Луково и Блажево, као и у насељу Брзеће, насељу чији се централитет базира на развоју туризма, планирана је организација културних активности. На општинским управама и културним центрима у Брусу и Куршумлији, је да обезбеде простор за одвијање ових активности, који може бити трајно опредељен за ову намену (стални простор), или се догађаји и манифестације могу одвијати у просторима са другом претежном наменом (туризам, угоститељство, спорт, образовање и сл), који могу, али не морају бити у јавној својини (јавно/приватно партнерство, закуп, изнајмљивање простора на одређен рок од стране општине и сл.).
Органи управе јединица локалне самоуправе на подручју Просторног плана наставиће да свој рад обављају у постојећим сеоским месним канцеларијама. Месна канцеларија у насељеном месту Мерћез биће измештена на локацију новог грађевинског подручја у оквиру припадајуће катастарске општине. 
	
С обзиром да је функционисање будуће акумулације „Селова” питање од значаја за обе општине, потребно је побољшати међусобну сарадњу месних канцеларија двеју општина.
5.3. Мрежа насеља
Мрежу насеља на подручју Просторног плана чиниће 43 насеља руралног типа. Према функционалној диференцијацији, мрежу насеља чиниће три центра заједнице насеља (Блажево у општини Брус и Луково и Жуч у општини Куршумлија), два насеља са ограниченим функцијама централитета (Батоте и Ђерекаре у општини Брус), Брзеће као насеље са специфичним функцијама (туристичко насеље) и 37 примарних сеоских насеља (Табела 17). 
	
Табела 17. Мрежа насеља на подручју Просторног плана. 




Функција насеља 

Гравитационо подручје



Општина Брус



Центар заједнице насеља



Блажево

Бозољин, Боранци, Витоше, Градац, Домишевина, Доње Левиће, Ђерекаре, Иричићи, Ковизле, Радуње, Судимља и Чокотар




Насеље са специфичним функцијама



Брзеће

Гочманци, Кнежево и Равниште



Насеља са ограниченим функцијама централитета



Батоте

Жарево



Ђерекаре

Горње Левиће



Примарна сеоска насеља



Бозољин, Боранци, Витоше, Горње Левиће, Градац, Домишевина, Доње Левиће, Иричићи, Ковизле, Радуње, Судимља, Чокотар, Жарево, Горње Левиће, Гочманци, Кнежево, Равниште, Радманово, Шошиће




Општина Куршумлија



Центар заједнице насеља



Луково 

Магово, Жалица, Трећак, Бабица, Сеоце, Штава, Мрча, Требиње, Парада, Растелица, Љутова




Жуч

Певаштица, Селова, Игриште, Влахиња



Примарна сеоска насеља 



Магово, Жалица, Трећак, Бабица, Сеоце, Штава, Мрча, Требиње, Парада, Растелица, Љутова, Певаштица, Селова, Игриште, Влахиња, Перуника, Данковиће и Доња Микуљана




Према моделу функционалних урбаних подручја, утврђеним Просторним планом Републике Србије, насеља на подручју Просторног плана, усмераваће се ка граду Крушевцу као центру ФУП-а националног значаја, а насеља у јужном и источном делу обухвата Просторног плана усмераваће се и у оквиру ФУП-а Ниша као центра међународног значаја.
Функционалне везе насеља на подручју Просторног плана са центрима у оквиру општина којима припадају одвијаће се на следећи начин:
1. у првој хијерархијској равни налазиће се Куршумлија као општински центар којем ће гравитирати центри заједница насеља Луково и Жуч и примарна насеља Перуника, Данковиће и Доња Микуљана;
2. у другој хијерархијској равни налазиће се центри заједнице насеља:
– Блажево, као центар заједнице насеља у општини Брус, којем ће гравитирати Бозољин, Боранци, Витоше, Градац, Домишевина, Доње Левиће, Ђерекаре, Иричићи, Ковизле, Радуње, Судимља и Чокотар;
– Луково, као центар заједнице насеља у општини Куршумлија, којем ће гравитирати примарна насеља Магово, Жалица, Трећак, Бабица, Сеоце, Штава, Мрча, Требиње, Парада, Растелица и Љутова;
– Жуч, као центар заједнице насеља у општини Куршумлија, којем ће гравитирати Певаштица, Селова, Игриште и Влахиња;
– Лепенац, као центар заједнице насеља у општини Брус (ван обухвата Просторног плана) коме ће гравитирати Батоте као насеље са ограниченим функцијама централитета; 
	
– Влајковци, као центар заједнице насеља у општини Брус (ван обухвата Просторног плана), коме ће гравитирати Брзеће, Радманово и Шошиће;
3. у трећој хијерархијској равни налазиће се насеља са ограниченим функцијама централитета: 
	
– Батоте, као насеље са ограниченим функцијама централитета у општини Брус, којем ће гравитирати Жарево; 
	
– Ђерекаре, као насеље са ограниченим функцијама централитета у општини Брус, којем ће гравитирати примарно насеље Горње Левиће.
4. Брзеће ће се развијати као насеље са специфичним функцијама централитета у општини Брус – као насеље у функцији туризма. Брзећу ће гравитирати Гочманци, Кнежево и Равниште. 
	
Изградња водоакумулације „Селова” утицаће на јачање међусобних функционалних веза насеља општина Брус и Куршумлија и заједничког интереса за постизање еколошке безбедности њеног сливног подручја. Функционална повезаност оствариће се и кроз обједињавање туристичке понуде на подручју Просторног плана (Копаоник, Луковска Бања и др.), као и туристичке понуде ширег подручја (језеро Ћелије, Куршумлијска и Пролом Бања, Ђавоља варош и др.).
Функционалне везе насеља граничних подручја суседних општина оствариће се на следећи начин: 
	
– Бабица, примарно насеље општине Куршумлија, гравитираће Блажеву као центру заједнице насеља у општини Брус;
– Магово, примарно насеље општине Куршумлија, гравитираће насељу Батоте, као насељу са појединим функцијама централитета у општини Брус.
Примарна насеља у граничним подручјима оствариваће међусобне везе у циљу постизања привредне и других облика сарадње.
Развој насеља засниваће се на њиховој привредној специјализацији, са ослонцем на локалне развојне ресурсе, према приоритетним правцима развоја, а у складу са режимима заштите акумулације „Селова”, акумулације „Ћелије” и режимима заштите НП Копаоник: 
	
– у Блажеву, као центру заједнице насеља, основни развојни правци биће шумарство и сточарство са услугама, туризмом и пољопривредном производњом као допунским делатностима; 
	
– Луково ће се развијати посебно као туристичко насеље и бањско лечилиште (Луковска Бања);
– у насељу Жуч, развијаће се привреда заснована на шумарству и обради дрвета;
– Брзеће ће се развијати као туристичко насеље;
– насеља Батоте и Ђерекаре, као насеља са ограниченим функцијама централитета, поред становања са услугама и пансионским смештајем за туристе, развијаће сервисе и услуге везане за пољопривредну производњу;
– примарна сеоска насеља имаће претежно мешовите функције (становање са услугама и смештајем), а насеља Равниште, Бозољин и Доње Левиће као основне функције развијаће туризам;
– Селова ће се развијати као насеље у функцији водопривреде;
– делови насеља Пачарађа и Мерћез, због стварања акумулације „Селова”, биће потопљени и измештени у оквиру новопланираног грађевинског подручја на припадајућим катастарским општинама.
6. ПРОСТОРНИ РАЗВОЈ САОБРАЋАЈА И ИНФРАСТРУКТУРНИХ СИСТЕМА
6.1. Саобраћајна инфраструктура
Плански развој саобраћаја у обухвату Просторног плана подразумева даљи развој друмског саобраћаја, секундарне путне мреже, у циљу заштите акумулације „Селова” од негативних утицаја саобраћаја, побољшавање приступачности до свих насеља на планском подручју, као и постојећим и потенцијалним туристичким дестинацијама, и то на следећи начин:
– изградњом обилазнице око акумулације „Селова” са северне стране, која спаја насеља Селова и Магово у оријентационој траси: одвајање од државног пута IIА реда број 213 код насеља Селова, пружа се постојећом трасом некатегорисаног пута долином Великог потока, затим Ореовачким брдом до Певаштице, а потом између Ђурине липе и Шиљка до насеља Марковићи, а онда прати десну односно леву обалу Маговског потока до Магова. Дужина ове обилазнице је око 16 km. Ова траса обилазнице представљаће најближу везу Куршумлије са НП Копаоник. Изградња ове деонице планира се са техничким карактеристикама које задовољавају безбедно одвијање саобраћаја;
– изградњом сервисно-градилишног пута око акумулације „Селова” којом би се омогућило сервисирање и одржавање акумулације према пројектно-техничкој документацији и режимом саобраћаја којим би се забранило одвијање транзитног саобраћаја;
– изградњом приступне саобраћајнице од стационаже око km 24 + 140 на државном пут IIА реда број 213 код насеља Селова, до подбранског платоа на десној обали Топлице; 
	
– изградњом, реконструкцијом, рехабилитацијом и модернизацијом мреже општинских путева којима би се побољшала повезаност између насеља. Када је у питању развој општинске путне мреже треба узети у обзир значај и техничко стање постојећих општинских путева, планирани развој насеља и њихових центара и развој привредних и туристичких капацитета. При планирању траса нових општинских путева, тежило се да се у што већој мери искористе трасе постојећих некатегорисаних путева. Просторним планом је предвиђено и осавремењавање постојећих путева на територији општина, тако да до краја планског периода већина општинских путева буде са савременим коловозним застором;
– формирањем бициклистичких и пешачких коридора дуж државних и општинских путева, према планираном развоју туризма, по ободу слива акумулације. На територији Просторног плана препознати су коридори који се могу уврстити у националне бициклистичке руте на правцима: акумулација „Ћелије”–Брус–Брзеће са везом са постојећим и новопланираним стазама и Ботуње–Брус–Брзеће–Блажево–Мерћез са краком за акумулацију „Селова”;
– приобални појас, подручје у ужој и широј зони заштите се може уређивати у смислу пешачких и бициклистичких стаза, одморишта и видиковаца, уз претходно прибављање услова и мишљења надлежних републичких и општинских органа – републичких и локалних водопривредних и комуналних предузећа, у погледу санитарне заштите и очувања квалитета воде и организованог управљања отпадом;
Развој ваздушног саобраћаја условљен је изградњом локалног аеродрома на локацији Блажевска долина на потезу Бораничке реке, у функцији туризма за потребе слетања средњих и малих летелица, авио-такси служби и спортских авиона, као и за потребе ватрогасних служби у случају шумских пожара и амбулантних и ургентних служби.
6.2. Енергетика и енергетска инфраструктура
Основна стратегија даљег развоја електроенергетског система је да створи оптимално решење сигурног, квалитетног и економичног снабдевања електричном енергијом свих потрошача у обухвату Просторног плана.
Снабдевање електричном енергијом и даље ће се вршити из већ наведених постојећих трафостаница 35/10 kV које су ван обухвата Просторног плана као и трафостаница у обухвату Просторног плана:
– ТС 35/10 kV „Селова” која се реконструише на већу снагу;
– ТС 35/10 kV „Брзеће” која се реконструише односно прилагођава будућој трансформацији на нивоу 110 kV.
Снабдевање електричном енергијом поред постојећих вршиће се и из планираних трафостаница:
– ТС 35/10 kV „Луковска Бања” одговарајуће снаге за потрошаче у обухвату Просторног плана;
– ТС 110/х kV у Брзећу за потрошаче који су углавном ван обухвата Просторног плана.
Новопланирана трафостаница 35/10 kV „Луковска Бања” ће се напајати из трафостанице 110/35 kV „Куршумлија” односно трафостанице 35/10 kV „Селова” преко спојних разводних постројења.
Са повећањем снаге ТС 35/10 kV „Селова” биће потребно да се изврши реконструкција постојећег далековода 35 kV како би могао да „подржи” нову снагу.
За повезивање нове трафостанице ТС 110/х kV „Брзеће” потребно је пребацивање постојећег ДВ 110 (35) kV Брус–Брзеће, који ради под напоном 35 kV на напон 110 kV и његово преусмеравање на будућу локацију трафостанице. На овај начин се стварају услови за изградњу ДВ од ТС 110/х „Брзеће” ка ТС 110/х kV „Копаоник” као и изградња новог ДВ 35 kV ка планираној ТС 35/10(20) kV „Крива Река”(ван обухвата Просторног плана).
У делу I зоне санитарне заштите потребно је изместити све електроенергетске објекте и одредити нове локације за њих.
За потребе обезбеђења електричне енергије за све кориснике у обухвату Просторног плана извршиће се даља доградња и реконструкција постојеће електроенергетске мреже 10 kV (далеководи 10 kV и трафостанице 10/0,4 kV) и изградња нових извода 10 kV из трафостаница 35/10 kV до објеката или простора са посебним карактеристикама.
Потребно је сагледати потрошњу енергије у свим аспектима на подручју Просторног плана и предузети мере за већу енергетску ефикасност и мању потрошњу енергената. Као стимуланс, потребно је увести подстицајне мере за индустрију и становништво за примену мера енергетске ефикасности.
На подручју Просторног плана није рационално увођење централизованог система грејања топлом водом, те из тих разлога се ни за једно насеље не планира изградња система топлификације.
На територији општине Куршумлија, ван обухвата Просторног плана, планирана је изградња главне мерно регулационе станице „Куршумлија” и осталих потребних мерно регулационих станица на територији општине. Уколико се створе технички услови и за тим укаже потреба, снабдевање природним гасом насеља у источном делу захвата Просторног плана планира се из правца Куршумлије, изградњом дистрибутивне мреже ниског притиска, пре свега ка насељима Микуљан, Данковиће и даље до Жуча и Селове, као и у правцу насеља Игриште, Луково, Луковске Бање и Штаве. 
	
Северозападни део обухвата Просторног плана снабдеваће се са гасовода Жупа–Александровац–Брус–Копаоник–Рашка–Нови Пазар. Из правца Бруса, дистрибутивним гасоводом ће се гасом снабдевати насеља на потезу Брус–Радманово–Брзеће. 
	
Уз државни пут IIА реда број 211 Брус–Копаоник изградиће се гасоводна мрежа средњег притиска из правца Бруса за снабдевање природним гасом корисника на територији Копаоника.
„Катастром малих хидроелектрана на територији СР Србије ван САП” из 1987. године, који су за потребе Јавног предузећа „Електропривреда Србије” израдили „Енергопројект – Хидроинжињеринг” и Институт „Јарослав Черни” на територији Просторног плана предвиђена је могућност изградње 18 МХЕ приказаних у табели 18. 
	
Табела 18. МХЕ на територији Просторног плана




Р. бр.

Назив МХЕ

Водоток

Процењена инсталисана снага (kW)

Процењена годишња производња (MWh)





215.

„Куршумлија”

Топлица, Јужна Морава

280

1500



216.

„Селова”

Топлица, Јужна Морава

2200

8863



217.

„Магово”

Топлица, Јужна Морава

1207

4850



218.

„Судимња”

Топлица, Јужна Морава

748

3010



237.

„Љутова”

Ранковица, Топлица

100

0413



238.

„Мерчез”

Луковска река, Топлица

413

1668



239.

„Сеоце”

Луковска река, Топлица

472

1900



240.

„Луковска Бања”

Штавска река, Топлица

453

1825



241.

„Мрче”

Штавска река, Топлица

268

1090



242.

„Штава”

Пардушка река, Топлица

145

0581



243.

„Жарево”

Мала река, Топлица

122

0485



244.

„Бело поље”

Блажевска река, Топлица

404

1606



245.

„Ковизла”

Витошка река, Топлица

118

0479



246.

„Стеница”

Ђерекарска река, Топлица

456

1840



247.

„Ђерекари”

Ђерекарска река, Топлица

272

1097



248.

„Равниште”

Дубока река, Топлица

292

1177



404.

„Пештер”

Грашевачка, Брзећка река

330

1445



405.

„Кресаја”

Грашевачка, Брзећка река

450

1975



Укупно:

8730

35 804



Из ових МХЕ би се преко преносне мреже одговарајућег напонског нивоа електрична енергија укључивала у електроенергетски систем Републике Србије.
МХЕ под редним бројем 215 „Куршумлија” на реци Топлици је изграђена и у функцији је. Поред наведених потенцијалних локација за изградњу МХЕ могућа је изградња МХЕ и на другим локацијама у захвату Просторног плана које задовољавају услове у складу са законима и прописима. 
	
Подаци из катастра МХЕ често не одговарају у потпуности стварном стању на терену и не би их требало стриктно примењивати у данашњим условима без техно-економске и еколошке евалуације решења, као и расположивог потенцијала водотока. Након ревизије списка МХЕ добиће се прецизније локације и створити бољи предуслови за даљу реализацију ових пројеката. Потребно је избећи решења са дугим деривационим каналима (цевоводима) јер се на тај начин велика дужина самог потеза реке оставља само са еколошким протоком, а могу да буду неповољна и са гледишта становништва и насељених места кроз која протиче река. Такође, неопходно је обезбедити минимални одрживи проток, обезбедити адекватну локацију и техничко решење машинских зграда и обезбедити очување приобалних и водених екосистема низводно од преграде. 
	
Просечна годишња вредност дневне енергије сунчевог зрачења на територији Просторног плана износи више од 4,2 kWh/m²/дан (хоризонтална мерна површина), а вредности се крећу од 4,6 до 4,8 kWh/m² (мерна површина под углом 30о према југу), тако да подручје Просторног плана спада у подручја повољна за експлоатацију енергије сунца. 
	
Неопходно је урадити студије, техно-економске анализе и мерења која ће показати исплативост великих инвестиција у овај вид обновљивих извора енергије и најповољније локације за изградњу соларних електрана. Коришћење соларних колектора за добијање санитарне топле воде у домаћинствима, као и пословним и индустријским објектима један је од начина једноставног и ефикасног коришћења енергије сунца.
У домену пољопривредне производње енергија сунца се може користити за грејање пластеника и стакленика путем соларних колектора. 
	
Коришћење ветра као алтернативног извора енергије условљено је пре свега снагом ветра на подручју Просторног плана, али и локацијом и економском исплативошћу транспорта те енергије до потрошача. Потребно је извршити детаљна мерења интензитета ветра и урадити студије које ће показати евентуалну исплативост изградње ветрогенератора, као и најповољније локације за изградњу. Као неопходан предуслов изградње ветроелектрана треба предвидети њихово прикључење на преносну мрежу одговарајућег капацитета. Ветропаркови се могу градити уколико испуњавају услове у складу са законом и прописима.
Биомаса представља биоразградив део производа и остатака у пољопривреди (биљне и животињске супстанце), отпада и остатака у шумарству, као и биоразградиви део градског и индустријског отпада. Подразумева се да ови отпаци не садрже штетне и опасне материје у себи. Због трошкова транспорта биомасу на овом простору треба користити углавном у непосредној близини настанка ових сировина ради задовољавања енергетских потреба објеката пољопривредне производње. Поред овога, прерађена биомаса у виду брикета и пелета може се ефикасно користити у котларницама као замена за друге врсте енергената. 
	
Неадекватна изолација стамбених и других објеката, као и лош квалитет грађевинске столарије утичу на велику и неефикасну потрошњу топлотне енергије. Коришћење електричне енергије за загревање објеката представља додатни проблем електроенергетског система и неопходно је радити на обезбеђивању алтернативних извора енергије потрошачима у обухвату Просторног плана. Потребно је радити на повећању енергетске ефикасности у сектору грађевинарства, индустрије, саобраћаја и комуналних услуга. Неопходно је обезбедити податке о тренутном стању како би се могло кренути у дефинисање стратегија, решавање проблема и штедњу енергије, а база података би омогућила праћење напретка у свим областима.
Неопходно је сагледати потрошњу енергије у свим аспектима на подручју Просторног плана и предузети мере за повећање енергетске ефикасности и мању потрошњу енергената. Као стимуланс, потребно је увести подстицајне мере за индустрију и становништво за примену мера енергетске ефикасности. Сви новопланирани објекти, као и постојећи који се реконструишу, морају да задовољавају све прописе везане за енергетску ефикасност објеката сходно одредбама Правилника о енергетској ефикасности зграда („Службени гласник РС”, број 61/11) и Правилника о условима, садржини и начину издавања сертификата о енергетским својствима зграда („Службени гласник РС”, број 69/12).
Планира се веће ангажовање на процесу гасификације потрошача у обухвату Просторног плана, чиме ће се смањити потрошња фосилних горива и девастација шума и смањити потрошња електричне енергије за грејање.
6.3. Електронске комуникације и поштански саобраћај
Основна стратегија даљег развоја јавне мреже фиксне телефоније је побољшање постојећег стања, односно замена постојећих аналогних комутација (централа) дигиталним (чиме се постиже укидање двојника и побољшава приступ интернету и мрежи за пренос података у свим местима у којима постоји телефонска мрежа), изградња нових комутационих објеката и изградња оптичких каблова за њих, инсталирање нових јавних телефонских говорница као и изградња полигона на целом подручју за развој фиксног бежичног приступа на бази CDMA (Code division multiple access) технологије. У наредном периоду у циљу остваривања стратегије развоја потребно је изградити нове приступне уређаје на следећим локацијама: Перуника, Луковска Бања (постојећа локација), Данковиће, Жуч и Селова. Остали делови захвата Просторног плана ће се покрити бежичном телефонском мрежом (технологија CDMA) са изградњом нових базних станица.
За обрачунавање дугорочног, граничног капацитета телефонских прикључака применити следеће нормативе по врстама корисника: за стационарне туристе и запослене једна веза на шест особа, за излетнике једна веза на 30 особа, а за сталне становнике једна веза по домаћинству, уз корекцију броја прикључака (за кориснике код којих ће бити мало импулса) увођењем двојника, а све у циљу достизања стандарда од 60 телефонских претплатника на 100 сталних становника.
Оптички каблови омогућавају да се телекомуникациона инфраструктура у свим успутним местима осавремени и омогући пружање свих врста услуга већем броју корисника. Полагање оптичких каблова условљава да је потребно да се уз постојеће и планиране саобраћајнице заузме простор и за коридоре за телекомуникациону мрежу, како би се омогућило прикључење планираних објеката на телекомуникациону мрежу. Приликом изградње оптичких каблова, у исти ров постављаће се полиетиленске (ПЕ) цеви, кроз које могу да се увуку каблови за кабловски дистрибутивни систем (КДС), интернет и сл. Поред иновирања постојећих оптичких каблова потребно је изградити и оптичке каблове по следећим трасама: Куршумлија–Селова, Доња Микуљана, Данковиће, Перуника, и Луковска Бања; Брзеће 2–Ђерекари, Блажево, Бело Поље, Ковизла, Витоше, Чокотар и Бозољин; Блажево–Стануловићи; Бело Поље–Судимља, Доње Левиће; Судимља–Горње Левиће; Шошиће–Жарево, Батоте; Батоте–Лепенац; Батоте – планирана БС Миленковићи.
Конфигурација терена која је брдско-планинска условљава слабу покривеност сигналом мобилне телефоније, док на неким местима и нема сигнала мобилне телефоније. Стратегија даљег развоја мобилне телефоније пре свега треба да се заснива на развијању „гушће” мреже базних радиостаница и то са примопредајницима мањих снага, што би онда допринело да се покрије целокупно подручје квалитетним сигналима сва три оператера. Поред реконструкције постојећих базних станица потребно је одредити локације за нове базне станице кроз адекватну техничко-економску анализу и потврду оправданости за потенцијалних око 45 локација.
Стратегија даљег развоја радио-телевизијске дифузне мреже засниваће се пре свега на набавци и монтажи нових емисионих постројења у дигиталној техници (обједињених за све емитере на националном нивоу) и развоју КДС-а, који ће се градити искључиво према техничким стандардима издатим од стране Републичке агенције за електронске комуникације (РАТЕЛ), уз максималну примену оптичких каблова.
Стратегија даљег развоја поштанског саобраћаја мора да се заснива на иновирању постојећих поштанских јединица а након економске анализе и потврде оправданости и на отварању нових поштанских јединица. Поред овога потребно је увести сервис мобилних поштанских шалтера који би по одређеном распореду обилазили удаљена насељена места и тиме обезбедили адекватну услугу за кориснике, а пре свега за старачка домаћинства. Даљи развој је потребно планирати и кроз увођење нових поштанских услуга у складу са трендовима и стратегијама развоја поштанског саобраћаја. У туристичким насељима треба предвидети мање поштанске јединице у којима ће поред класичних поштанских услуга бити обезбеђени услови и за друге савремене системе комуникације као што су: слање факса, слање електронске поште и коришћење интернета. Поред овога у овим објектима потребно је омогућити и постављање јавних телефонских говорница.
6.4. Комунална инфраструктура
Приоритет у решавању комуналних проблема на подручју слива има затварање и чишћење постојећих дивљих сметлишта, чишћење водотокова од депонованог отпада и спречавање настајања нових сметлишта успостављањем система управљања отпадом на Планском подручју и преусмеравањем укупних токова отпада ка планираним регионалним центрима за управљање отпадом у Прокупљу и Крушевцу.
Управљање отпадом на територији Просторног плана подразумева пре свега: уклањање постојећих дивљих сметлишта, ремедијацију и рекултивацију земљишта ради привођења планираним наменама и чишћење водотокова од депонованог отпада; контролу и санкционисање спонтаног нагомилавања отпада (у приобаљу, речним коритима, дуж путева, у насељима, као и на местима која су претходно очишћена), нарочито у зонама I и II санитарне заштите изворишта за водоснабдевање, као и систематско сакупљање отпада који се таложи у акумулацији и његово безбедно евакуисање ван зона I и II санитарне заштите. Неопходно је извршити детаљно геолошко и хидротехничко истраживање и анализу квалитета подземних вода у непосредној близини сметлишта због процене еколошке угрожености вода акумулације.
У циљу трајног решавања проблема управљања отпадом неопходно је проширити систем организованог сакупљања отпада на сва насеља у обухвату Просторног плана. У складу са Стратегијом управљања отпадом, регионалним и локалним плановима, комунални отпад са планског подручја ће се, преко трансфер станица за општине Брус и Куршумлија, евакуисати на будуће регионалне санитарне депоније у Прокупљу и Крушевцу. Локације трансфер станица су одређене или ће бити одређене просторним плановима општина Брус и Куршумлија. Ради ефикаснијег евакуисања отпада са планског подручја, могуће је лоцирати трансфер станице у насељима која се налазе у обухвату Просторног плана, ван зона санитарне заштите изворишта за водоснабдевање и зона заштите НП Копаоник.
У зонама I и II санитарне заштите изворишта за водоснабдевање, као и у оквиру режима заштите I и II степена НП Копаоник није дозвољена изградња објеката за управљање отпадом. У насељима која се налазе у оквиру зоне III санитарне заштите, сакупљање комуналног отпада обављаће се уз помоћ зелених острва (водонепропусних платоа са контејнерима за одвојено сакупљање отпада) или путем мобилних станица за сакупљање отпада (камионета са одвојеним судовима за различите врсте отпада). Мобилне станице за сакупљање отпада могу изузетно обилазити и насеља у оквиру зоне II санитарне заштите. Зелена острва је потребно позиционирати поред главних путева, како би се обезбедио лакши приступ возилима при сакупљању отпада и оградити, како би се спречило разношење евентуално просутог отпада, односно уклонио лош визуелни утисак. Одређивање броја зелених острва и димензионисање посуда за сакупљање отпада вршиће се према броју становника и динамици одвожења отпада. Такође је неопходно организовати селективно сакупљање отпада који се не може мешати са комуналним отпадом (кабасти отпад, грађевински шут, дотрајала возила и сл) у одређеним временским интервалима. У оквиру зоне III санитарне заштите, могућа је прерада органског отпада ради добијања компоста у оквиру домаћинстава (самостално компостирање „у свом дворишту”).
У насељима са ограниченим функцијама централитета: Батоте, Брзеће и Жуч (ван зона санитарне заштите) планира се изградња рециклажних дворишта, у којима ће се вршити строго контролисано сакупљање, привремено складиштење и сепарација отпада на органске и неорганске компоненте. Органске компоненте ће се даље одвозити на компостирање у регионалне центре за компостирање, док ће се неорганске компоненте одвозити до места коначне прераде ван подручја Просторног плана. Локације рециклажних дворишта морају да задовоље неколико основних услова, односно да се налазе: на ободима насеља са приступом на јавну саобраћајницу; најмање 500 m удаљене од зона заштите културно-историјских споменика или зона заштите природе; ван токова површинских или подземних вода које прихрањују акумулацију, на сувом и оцедном терену ван депресија, ван заштитних и поплавних подручја, као и ван шумских подручја са заштитном функцијом. Могу бити на локацијама дивљих сметлишта уколико локације задовољавају задате критеријуме. 
	
На овај начин отпад са планског подручја усмерава се на регионални систем сакупљања, прераде и коначног одлагања на регионалне санитарне депоније у Прокупљу и Крушевцу, након њихове изградње.
Опасан отпад из домаћинстава (батерије, акумулатори, отпадна уља, отпадни електрични и електронски апарати и др), сакупљаће се у оквиру рециклажних дворишта и путем мобилних станица и усмеравати ка централном регионалном складишту опасног отпада на територији Нишавског управног округа. Отпад из пољопривредне производње који садржи трагове хемијских препарата (хербициди, пестициди и сл.) мора бити евакуисан ван граница сливног подручја. 
	
Одношење и одлагање муља из водоакумулација је у надлежности управљача водоакумулацијом и обављаће се у строго контролисаним условима. Лагеровање муља предвиђа се на општинској/регионалној депонији ван уже зоне заштите водоакумулације.
За сахрањивање умрлих на Планском подручју користиће се постојећа гробља уз неопходно проширење, санитарно опремање и уређење, као и одређивање нових локација за сахрањивање уколико није могуће проширење постојећих гробаља. Потребно је утврдити надлежност јавних комуналних предузећа у управљању и одржавању сеоских гробаља.
Управљање гробљима мора бити у складу са прописаним зонама заштите изворишта за водоснабдевање:
– гробља која се налазе у оквиру у зоне I санитарне заштите (насеља Мерћез и Пачарађа) изместити и одредити нове локације за сахрањивање;
– постојећа гробља у оквиру зоне II санитарнe заштитe (насеља Мерћез и Пачарађа) затворити без измештања гробница (конзервирати). У зони II санитарне заштите није дозвољено проширење постојећих и формирање нових гробаља, тако да је неопходно нове локације за сахрањивање предвидети ван ове зоне;
– проширење постојећих или формирање нових насељских гробаља могуће је у зони III санитарне заштите, у складу са мерама заштите. Приликом одређивања потенцијалних нових локација за сахрањивање узети у обзир режиме заштите НП Копаоник. За потребе проширења постојећих гробаља или формирања нових гробаља неопходна је израда плана детаљне регулације.
Управљањe отпадом животињског порекла подразумева безбедно уклањање животињског отпада у регионалним центрима за прераду и спаљивање, ван обухвата Просторног плана. До успостављања ефикасног система управљања отпадом животињског порекла, потребно је обезбедити комунално уређене локације за сточна гробља/јаме ван зона санитарне заштите и простора са успостављеним режимима заштите. Локације сточних гробаља/јама биће дефинисане просторним плановима јединица локалне самоуправе, у складу са Правилником.6
Формирање мањих зелених пијаца могуће је у оквиру грађевинског подручја примарних туристичких центара, док се у осталим насељима на планском подручју не планира изградња пијаца. Локације за пијаце морају бити утврђене у складу са режимима заштите изворишта за водоснабдевање.
––––––––––––––
6 Правилник о начину нешкодљивог уклањања животињских лешева и отпадака животињског порекла и о условима које морају да испуњавају објекти и опрема за сабирање, нешкодљиво уклањање и утврђивање узрока угинућа и превозна средства за транспорт животињских лешева и отпадака животињског порекла („Службени лист СФРЈ”, број 53/89)
7. ЗАШТИТА ЖИВОТНЕ СРЕДИНЕ, ПРЕДЕЛА, ПРИРОДНОГ И КУЛТУРНОГ НАСЛЕЂА
7.1. Заштита животне средине
Планско опредељење, у области заштите животне средине, заснива се на постизању оптималног и рационалног коришћења природних ресурса и унапређењу природних и створених вредности, као и интегрисању аспекта животне средине у планска решења у вези са наменом, уређењем и изградњом простора, привредним и туристичким развојем, управљањем отпадом и обезбеђивањем одрживог развоја подручја. 
	
7.1.1. Категоризација квалитета животне средине
Просторним планом утврђују се категорије животне средине према стању квалитета животне средине, а на основу категоризације утврђене у Просторном плану Републике Србије, и то:
1) Подручја загађене и деградиране животне средине – локалитети са прекорачењем граничне вредности загађивања, са негативним утицајима на човека, биљни и животињски свет и квалитет живота. У овој категорији загађености се налази државни пут IIА реда број 213 са трасом северне обилазница око акумулације „Селова” јер постоји ризик од испуштања полутаната у ваздух, воду и земљиште и директног загађивања воде у акумулацији; експлоатација минералних сировина – КО Данковиће експлоатација кварца у процедури потврђивања, позајмишта за глину и камен за изградњу бране и КО Витоше експлоатација базалита;
2) Подручје угрожене животне средине – овој категорији припадају насеља са интензивном пољопривредном производњом у алувијалној равни реке Топлице, постојећа гробља у зони III заштите акумулације, експлоатације минералних сировина у процесу потврђивања – КО Витоше базалит и антимон, КО Радуње топионичарска шљака и КО Блажево зона геолошког истраживања олова, цинка и антимона, као и постојећа насеља у близини експлоатација руде. За ову категорију би требало спровести одговарајуће мере унапређења квалитета животне средине и одредити најадекватнији начин коришћења природних ресурса;
3) Подручје квалитетне животне средине, где је у малој мери дошло до промене животне средине, обухвата шумско подручје, подручје обухваћено EMERALD мрежом и IPA подручје, туристичке зоне контролисаног развоја и руралне средине у III зони заштите акумулације. За ову категорију би требало обезбедити решења којима се умањују постојећи негативни, а повећавају позитивни утицаји као компаративна предност у планирању развоја;
4) Подручје веома квалитетне животне средине је подручје са скоро неизмењеним карактеристикама животне средине. У ову категорију спадају заштићена природна добра, уз напомену да нека од ових подручја убрзано губе прерогативе неопходне за НП Копаоник услед бесправне изградње, затим, подручја заштићена међународним конвенцијама, планински врхови и тешко приступачни терени и водотоци I класе. То је подручје НП Копаоник са скоро неизмењеним карактеристикама животне средине. Треба обезбедити таква решења којима се задржава постојеће стање квалитета животне средине.
Утврђивање зона са режимима заштите акумулације и спровођење успостављених ограничења за развој специфичних активности на овом подручју, као и објеката и радова који могу имати утицаја на загађивање воде акумулације, обезбедиће виши квалитет животне средине и директно смањити ризик од загађивања акумулације „Селова” и њеног слива.
За незагађена подручја и подручја са малим степеном загађености предвиђају се мере за одржавање и увећање позитивног утицаја постојећег стања квалитета животне средине, а за остала подручја требало би спровести планске мере унапређења квалитета животне средине усмерене ка оптималнијем начину коришћења природних ресурса.
7.1.2. Мере заштите животне средине
Концепција заштите животне средине се заснива на спровођењу концепта одрживог развоја на планском подручју и остварује се спровођењем следећих мера заштите природних ресурса и животне средине:
– у домену заштите вода и коришћења вода предвиђа се заштита квалитета вода до нивоа прописаних класа квалитета површинских вода и потпуна заштита квалитета подземних вода, у складу са одредбама из поглавља ΙΙΙ – 1.1.2. Заштита вода и заштита од вода;
– заштита земљишта остварује се:уклањањем свих дивљих депонија и забраном неконтролисаног депоновања свих врста отпада;спровођењем програма строге контроле и заштите приобаља и водотокова; контролом употребе агрохемијских средстава у циљу смањивања загађења земљишта из пољопривреде и очувањем земљишта које се одликује високим пољопривредним вредностима. У зони I санитарне заштите забрањује се употреба хемијског ђубрива, течног и чврстог стајњака, употреба пестицида, хербицида и инсектицида; потребно је испитати загађеност пољопривредног земљишта; осмислити програм испитивања загађености земљишта у заштићеним природним добрима, у зонама рекреације и поред значајних саобраћајница; изградњом непропусних септичких јама; ограничавањем ширења насеља и привредних делатности на квалитетним пољопривредним земљиштима; а потребно је и обуставити све површинске и подповршинске радове, минирање тла, продор у слој који застире подземну воду и одстрањивање слоја који застире водоносни слој, осим ако ти радови нису у функцији водоснабдевања;
– заштита ваздуха подразумева ограничење или смањење емисија загађујућих материја и то првенствено:стриктно ограничавање емисија загађујућих материја из саобраћаја и домаћинстава, даљи развој система гасификације и топлификације и подстицање енергетске ефикасности у смислу што рационалнијег коришћења енергије;одређеним мерама стимулисати грађане са индивидуалним ложиштима на прелазак на алтернативне изворе загревања;коришћење алтернативних енергетских извора сунчеве и геотермалне енергије, енергије биомасе и отпада; обезбеђењем максималног очувања постојећих шумских подручја и остале природне вегетације, као и њихово унапређење и заштиту од даље деградације, загађивања и пренамене; планско озелењавање јавних површина и подизање зелених коридора дуж речних токова и саобраћајница; засновати катастар загађивача ваздуха са подацима о свим стационарним изворима загађења ваздуха; обезбедити аутоматско праћење показатеља квалитета ваздуха ради адекватне реакције у случају акцидентних загађења; развој информационог система квалитета ваздуха преко Екобилтена и интернет презентација са доступном базом података о актуелном и десетогодишњем стању квалитета ваздуха;
– антропогеним или природним утицајем долази до промена услова опстанка и развоја у природи и до измене целокупног биодиверзитета. Ради очувања биљног богатства потребно је спровести одређену еколошку санацију и потпуну заштиту. Веома је важно регулисати забрану активности које могу угрозити даљи раст и развој флоре и фауне. У зони I санитарне заштите забрањује се узгајање, кретање, испаша и напајање стоке и узгајање рибе ради комерцијалног изловљавања. Заштита живог света обезбеђује се при: извођењу грађевинских радова (посебно обезбеђењу еколошких коридора и зона око објеката инфраструктуре магистралног значаја); транспорту потенцијално штетних материја (горива и других запаљивих и опасних супстанци); адекватној (нешкодљивој) примени хемијских средстава у пољопривредној производњи; лову и риболову – лоцирати пунктове за речни риболов и рекреативне активности тако да не представљају опасност за санитарну исправност воде у језеру; а заштиту, гајење и лов (коришћење) дивљачи спроводити тако да њихов број буде примерен природним условима ловишта. 
	
7.2. Заштита природних вредности и предела
Основно планско опредељење заштите природних вредности и добара заснива се на уважавању, потврђивању обухвата и режима очувања и коришћења постојећих заштићених подручја, као и на резервисању простора за установљење нових заштићених подручја и утврђивању еколошки значајних подручја националне и европске еколошке мреже.
Постојећа заштићена подручја задржавају свој просторни обухват и прописане режиме заштите, и то:
– НП Копаоник, на површини од 2.880,74 ha, од чега је 442,80 ha у зони са режимом заштите I степена (делови КО Равниште 415,63 ha и Брзеће 27,17 ha), 639,43 ha у зони са режимом заштите II степена (делови КО: Равниште 4,19 ha, Брзеће 634,43 ha, Гочманци 0,73 ha и Бозољин 0,073 ha) и 1.798,51 ha (делови КО: Бозољин 82,99 ha, Равниште 525,35 ha, Брзеће 1.063,72 ha, Гочманци 89,97 ha; и Кнежево 36,70 ha) у зони са режимом заштите III степена; и 
	
– Споменик природе Храст цара Лазара као значајно природно добро (III категорија).
За установљење заштићених подручја резервише се простор у југозападном делу Просторног плана од НП Копаоник уз границу обухвата Просторног плана према југоистоку до Кучавичког потока и Гаринске чуке (КО Мрче) и даље према северу до Луковске Бање, Сеоца, Бабице и Ђерекара. Простор укупне површине 15.449,38 ha обухвата део територије општине Брус, целе катастарске општине Безољин, Градац, Домишевина, Боранци, Радуње, Ковизла и Витоше и делове катастарских општина Радманово 91,73 ha, Гочманци 220,91 ha, Кнежево 70,01 ha, Брзеће 2.305,10 ha, Равниште 831,19 ha, Ђерекари 160,55 ha, Чокотар 25,01 ha, Блажево 478,29 ha, Бело Поље 93,06 ha и Иричићи 336,67 ha и део територије општине Куршумлија, целу катастарску општину Штава, као и делове катастарских општина Бабица 587,37 ha, Сеоце 920,03 ha, Луково 178,93 ha и Мрче 840,24 ha. Овај простор представља део националне еколошке мреже, утврђене Уредбом о еколошкој мрежи као еколошки значајно подручје Републике Србије, са значајним природним, еколошким и естетским вредностима значајних са становишта примене Бернске конвенције у Републици Србији (RS0000002), међународно значајно подручје за птице (IBA – Important Bird Areas) у Србији (РS032IВА) и одабрано подручје за дневне лептире (РВА – Prime Butterfly Areas in Serbia) (РВА – Копаоник 16).
На подручју Просторног плана, укупна површина заштићених природних добара је 2.880,74 ha, што уз резервисан простор од 15.449,38 ha за подручје планирано за заштиту природних добара, чини 18.330,12 ha, тј. око 37,16 % подручја Просторног плана.
Врсте дивље флоре и фауне које имају посебан заштитни статус на националном нивоу утврђене су Правилником о проглашењу и заштити строго заштићених и заштићених дивљих врста биљака, животиња и гљива („Службени гласник РС”, бр. 5/10 и 47/11). Заштита се спроводи забраном коришћења, уништавања и предузимања активности којима се могу угрозити врсте и њихова станишта, као и предузимањем мера на управљању популацијама. Изузетно, те врсте могу се користити под условима и на начин прописан Законом о заштити природе и на основу дозволе министарства надлежног за послове заштите природе.
Основно планско опредељење заштите предела огледа се у очувању карактера, структуре и разноврсности предела и обезбеђењу несметаног функционисања природних појава и процеса у природним пределима, као и унапређењу, уређењу и заштити културног и руралног предела.
Услед девастирајућих и деградирајућих активности у шумарству, ловству, експлоатацији минералних сировина и пољопривредној производњи, ревитализација, рекултивација и обнова предела, представљаће приоритет на планском подручју.
Основни критеријуми за одрживи развој и уређење предела и очувања идентитета природних и културних вредности су:
– задржавање постојеће структуре и функционалне повезаности станишта;
– примењивање мера за умањење штетних утицаја у случајевима када није могуће избећи негативне утицаје;
– спровођење мера за унапређење, заштиту и очување свих предела на територији Просторног плана.
7.3. Режими заштите природе
На проглашеним заштићеним подручјима (НП Копаоник и Споменик природе Храст цара Лазара) примењују се режими заштите I и/или II и/или III степена, који су просторно утврђени актом о проглашењу односно, Просторним планом подручја посебне намене НП Копаоник, до доношења закона о том националном парку.
Делови простора од НП Копаоник уз границу обухвата Просторног плана према југоистоку до Кучавичког потока и Гаринске чуке (КО Мрче) и даље према северу до Луковске Бање, Сеоца, Бабице и Ђерекара, који су у обухвату овог просторног плана, резервишу се за заштиту до доношења акта о њиховом проглашењу за заштићено подручје. Примењују се режими заштите у складу са Законом о заштити природе, којим је прописан садржај мера у оквиру режима заштите III степена.
За ове просторе дефинишу се правила уређења и грађења која одговарају режиму заштите III степена.
У III степену заштите могу се вршити управљачке интервенције у циљу рестаурације, ревитализације и укупног унапређења заштићеног подручја, развој села и унапређење сеоских домаћинстава, уређење објеката културно-историјског наслеђа и традиционалног градитељства, очување традиционалних делатности локалног становништва, селективно и ограничено коришћење природних ресурса и простора уз потребну инфраструктурну и другу изградњу. 
	
Режим заштите III степена: 1) забрањује изградњу рафинерија нафте и објеката хемијске индустрије, металуршких и термоенергетских објеката, складишта нафте, нафтних деривата и природног гаса, уношење инвазивних алохтоних врста и образовање депонија; и 2) ограничава изградњу других индустријских и енергетских објеката, асфалтних база, објеката туристичког смештаја и јавних скијалишта, инфраструктурних објеката, складишта индустријске робе и грађевинског материјала, викендица, експлоатацију и примарну прераду минералних сировина, образовање објеката за управљање отпадом, изградњу насеља и ширење њихових грађевинских подручја, лов и риболов, формирање шумских и пољопривредних монокултура, примену хемијских средстава и друге радове и активности који могу имати значајан неповољан утицај на природне и друге вредности заштићеног подручја.
Режими заштите и границе делова заштићеног подручја са различитим режимима заштите утврђују се актом о проглашењу заштићеног подручја на основу студије заштите.
Режим заштитне зоне заштићеног подручја забрањује и ограничава радове и активности за које се (у поступку утврђеним законом и другим прописима) утврди да могу имати значајан неповољан утицај на биолошку разноврсност, вредности геонаслеђа и предела тог заштићеног подручја. 
	
Влада ближе прописује режиме заштите, поступак и начин њиховог одређивања и објекте, радове и активности који су забрањени или ограничени.
У националном парку могу се, у складу са посебним законом, забранити радови и активности који су режимима заштите ограничени.
Овим просторним планом обухват и границе зоне са режимом заштите III степена су оквирно дате за простор који се резервише за установљење заштићеног подручја природних добара. Актом о проглашењу овог заштићеног подручја, обухват и границе зона са одговарајућим режимом заштите биће прецизније дефинисане. Сходно одредбама члана 42. Закона о заштити природе, акт о проглашењу заштићених подручја ће се донети у сарадњи са Заводом за заштиту природе Србије, будућим управљачем заштићеног природног добра и јединицама локалних самоуправа, које ће активно учествовати у припреми предлога коначне границе заштићеног подручја на њиховој територији. Планска препорука је да граница заштићеног подручја природног добара, где је то могуће, прати спољне границе парцеле у државном власништву, не дели парцеле, односно да се на терену што јасније могу уочити пратећи маркантни физичко-географски објекти или инфраструктурни системи.
7.4. Заштита непокретних културних добара
Постојећи споменички фонд, а посебно примери црквене архитектуре из турског доба: цркву Св. Мине у Штави, општина Куршумлија (споменик културе од великог значаја) и цркву Св. Богородице у Боранцима, општина Брус, треба посматрати у контексту споменичког фонда региона и природног окружења, нарочито у обухвату НП Копаоник, где постоји већи број евидентираних археолошких налазишта, средњевековних рудишта, стамбених и привредних објеката народног градитељства, као и споменика из ослободилачких ратова. Постојање очуваних објеката традиционалног народног градитељства у оквиру аутентичног природног амбијента отвара могућност ревитализације у циљу презентације културне баштине. Комплексно сагледавање потенцијала у области непокретних културних добара отежава недостатак обједињене документације о непокретним културним добрима и евидентираним непокретностима, као и чињеница да у неким општинама досад није обављена свеобухватна проспекција градитељског наслеђа.
Третман непокретних културних добара засниваће се на основу пропозиција и мера заштите из акта о утврђивању непокретног културног добра, услова надлежне службе заштите и решења овог просторног плана. На планском подручју је надлежан Завод за заштиту споменика културе Ниш, осим за део планског обухвата на територији општине Брус, где је на основу територијалне организације надлежан Завод за заштиту споменика културе Краљево. Непокретна културна добра се штите заједно са простором у коме се налазе и објектима који су од утицаја на њихов изглед, истраживање, заштиту и презентацију, а тамо где су интегрисана у природни простор заједно са природним окружењем. Заштита непокретних културних добара вршиће се конзерваторско-рестаураторским и другим одговарајућим методама, а пре свега ревитализацијом и укључивањем у даље развојне токове. Афирмација њихових вредности вршиће се адекватним друштвеним односом и улагањем у обнову, заштиту и адекватну туристичку презентацију. У циљу утврђивања потенцијала у овој области предвиђа се израда студије са валоризацијом градитељског наслеђа планског подручја. На основу њених резултата биће евидентиране непокретности од посебног културно-историјског значаја и у складу са одредбама члана 29. Закона о културним добрима („Службени гласник РС”, бр. 71/94, 52/11 – др. закон, 52/11 – др. закон и 99/11 – др. закон) уведене у поступак за утврђивање за непокретна културна добра.
7.4.1. Мере и услови заштите непокретних културних добара
За непокретна културна добра, евидентиране непокретности, као и добра која након проспекције буду уведена у процедуру за утврђивање за непокретна културна добра утврђују се следеће мере и услови заштите:
– носиоци права, обавеза и одговорности у погледу коришћења, управљања и располагања непокретним културним добром немају права да користе и употребљавају непокретно културно добро у сврхе које нису у складу са његовом природом, наменом и значајем, нити да руше, преправљају, презиђују или врше било какве радове који могу довести до оштећења непокретног културног добра или нарушити његова својства;
– носиоци права, обавеза и одговорности у погледу коришћења, управљања и располагања непокретном културним добром дужни су да чувају, одржавају непокретно културно добро и спроводе утврђене мере заштите и да неодложно обавештавају надлежни орган заштите о правним и физичким променама насталим у вези са непокретном културним добром;
– радови на конзервирању, рестаурирању, реконструкцији, ревитализацији и презентацији непокретних културних добара, радови у њиховој заштићеној околини као и други радови којима се могу проузроковати промене облика или изгледа непокретног културног добра или повредити њихова својства, могу се предузимати након што се прибаве услови и сагласност надлежног завода за заштиту споменика културе, као и услови и одобрења на основу прописа о планирању простора и изградњи објеката;
– сагласно одредбама члана 29. Закона о културним добрима, мере заштите у погледу издавања решења о условима за предузимање мера техничке заштите примењују се и на непокретности које су евидентиране да уживају претходну заштиту. Уколико у року од три године од дана евидентирања не буду проглашена за непокретна културна добра, на њих се неће примењивати мере заштите;
– забрањује се изградња и постављање објеката трајног и привременог карактера који својим изгледом, габаритом, карактером или наменом могу да компромитују споменичка својства непокретног културног добра или деградирају изграђене и природне елементе његове заштићене околине;
– забрањује се извођење радова који могу пореметити статичку стабилност непокретног културног добра;
– у близини непокретног културног добра забрањује се изградња индустријских погона који штетним продуктима (вибрације, пепео, гасови и др) могу угрозити културно добро без примене мера у циљу елиминације или умањења штетних дејстава по добро;
– забрањује се привремено или трајно депоновање отпада, испуштање отпадних вода и отварања позајмишта земље и другог материјала у обухвату заштићене околине непокретног културног добра;
– забрањује се уништавање, прекопавање, заоравање археолошких локалитета, затим извођења земљаних радова на дубини већој од 30 cm, изградња свих врста објеката и инфраструктуре, неовлашћено ископавање, одношење камена и земље и прикупљање покретног археолошког материјала у оквиру археолошких локалитета без сагласности надлежне установе заштите, претходних археолошких истраживања и адекватне презентације налаза;
– ако се у току извођења грађевинских и других радова наиђе на археолошка налазишта или археолошке предмете, извођач радова је дужан да о томе обавести надлежни завод за заштиту споменика културе и предузме мере да се налаз не уништи и не оштети и да се чува на месту и положају у коме је откривен.
7.4.1.1. Посебне мере заштите непокретних културних добара
Амбијенталне целине изражених споменичких вредности – као подручја на којима је сконцентрисан већи број споменика културе, у погледу третмана захтевају доследност у очувању амбијента и његовог естетског континуитета. Ради успостављања хармоничног односа са наслеђеном грађевинском структуром примењиваће се типолошка реконструкција порушених кућа уз комунално опремање у складу са потребама савременог живота, а евентуална нова изградња биће у духу традиционалне архитектуре, габаритом и наменом усклађена са постојећим објектима не нарушавајући силуету и основне визуре. Примарно, објекти ће се чувати у изворној намени а у случају ревитализације увођењем нових функција неопходно је водити рачуна да се избором функција не вулгаризује њихов карактер и не наруше амбијентална и споменичка својства. Као модел за ревитализацију објеката и простора који су остали ван функције примењиваће се увођење садржаја из области културног живота у оквиру дистрикта културе и музеја на отвореном. 
	
Сакрални споменици културе – цркве, манастири и манастирски конаци, као простори изузетних естетских карактеристика и сведочанства стваралачких домета, штитиће се, реконструисати и обнављати заједно са широм околином у изворној намени, уз инфраструктурно опремање у складу са потребама савременог живота. Приликом увођења нових садржаја њиховим избором не сме се компромитовати постојећа намена.
Туристичка активација непокретних културних добара – У циљу обезбеђивања примарне инфраструктуре неопходне за адекватну презентацију непокретних културних добара предвиђа се уређење и обележавање приступних путева до свих непокретних културних добара. Инфраструктуру и објекте привременог и сталног карактера неопходне за туристичку презентацију планирати у складу са конзерваторским условима, првенствено на просторима ван обухвата заштићене околине и то тако да својим положајем, габаритом и архитектуром не ремете визуру нити пејзажне карактеристике простора од значаја за адекватан доживљај непокретног културног добра.
7.5. Режими заштите непокретних културних добара
Заштићена околина непокретног културног добра је простор око тог добра са објектима од утицаја на његов изглед, истраживање, заштиту и коришћење и ужива заштиту као непокретно културно добро. Ради спречавања потенцијалних повреда у простору, до дефинисања обухвата заштићене околине за непокретна културна добра за која у акту о утврђивању она није јасно дефинисана, као и до окончања поступка за утврђивање евидентираних непокретности, примењиваће се планерска, прелиминарна заштићена околина са истим третманом као и заштићена околина непокретног културног добра. Прелиминарном, планерском заштићеном околином сматраће се катастарске парцеле које се граниче или се налазе у непосредној околини парцела на којима се налази непокретно културно добро или евидентирана непокретност, по потреби. У простору заштићене околине могуће је уређење простора у функцији истраживања, заштите и презентације непокретног културног добра у складу са условима надлежних служби заштите. Очување, унапређење, комплексно уређење и презентација амбијента и пејзажа око непокретних културних добара вршиће се уз њихово укључивање у савремене друштвене процесе на основу методологије активне конзервације. У деловима планског подручја где се предвиђа даља разрада преко урбанистичких планова или урбанистичких пројеката, њиховом границом се не могу мењати нити сећи границе обухвата заштићене околине непокретног културног добра.
8. ЗАШТИТА ОД АКЦИДЕНАТА, ЕЛЕМЕНТАРНИХ НЕПОГОДА И ОБЕЗБЕЂЕЊЕ ИНТЕРЕСА ЗА ОДБРАНУ ЗЕМЉЕ
8.1. Мере заштите
Као посебне планске мере којима се повећава „отпорност” простора за потребе одбране земље и заштите од елементарних непогода издвајају се:
Основне мере заштите од ратних разарања:
– функционално зонирање простора;
– обезбеђивање слободног простора у насељима, који су заштићени од рушевина и пожара и међусобно су повезани са саобраћајницама и водотоковима;
– обезбеђивање алтернативних саобраћајних праваца за евакуацију и спасавање;
– сходно зарушавању и могућношћу прилаза објектима у фази спасавања затрпаних лица адекватно дефинисати ширине саобраћајница;
– електроснабдевање насеља вршити прстенастим разводима и изградњом мањих система који независно функционишу у посебним и ратним условима;
– очување алтернативних извора снабдевања водом за пиће (бунари, извори и сл.); 
	
– изградња заштитних објеката (склоништа). Склањање становништва вршиће се у заштитним објектима, подрумским просторијама и рововским заклонима, који се у складу са законом граде у случају непосредне ратне опасности.
Основне мере заштите од поплава и утицаја поплавног таласа из акумулације „Селова” услед пробијања бране:
– процес заштите од агресивног дејства бујичастих потока и река вршиће се изградњом каскада, кинета, скраћивањем меандра, пошумљавањем и стабилизацијом земљишта;
– заштиту од поплава спроводити оптималном комбинацијом инвестиционих мера у виду хидрограђевинских радова и објеката којима се штите угрожена подручја; 
	
– појава рушевних обала услед флувијалне ерозије, санираће се помоћу обалоутврда од каменог набачаја или применом биотехничких мера заштите (примењују се у новије време и спречавају рушење обала и врше њихову стабилизацију);
– исељење непосредно иза акумулације „Селова” око тридесет домаћинстава;
– на делу постојећих грађевинских подручја у насељима Селова, Жуч, Влахиња, Перуника, Данковиће и Доња Микуљана, које су у зони под утицајем поплавног таласа из акумулације „Селова” услед акцидентног пробијања бране и протицаја код хаваријског пражњења акумулације успоставља се режим ограничене градње. У деловима грађевинских подручја ових насеља која су у зони под утицајем поплавног таласа изградња нових објеката могућа је искључиво као замена постојећих објеката, односно као реконструкција и адаптација објеката у габаритима постојећих. Забрањено је ширење делова грађевинских подручја наведених насеља у зони под могућим утицајем поплавног таласа. Могућа је изградња рибњака, туристичких, спортско-рекреативних и инфраструктурних објеката у овој зони;
– смањење ризика од поплавног таласа и протицаја код хаваријског пражњења акумулације у случају урушавања бране обезбедиће се редовним и ванредним оскултационим осматрањем и систематском контролом водозахватних објеката и бране, израдом студије ризика са анализама могућих сеизмичких деформација терена и унапређењем инфраструктуре за обавештавање, узбуњивање и евакуацију становништва.
Основне мере заштите од пожара:
– приликом израде основа газдовања шумама, неопходно је да се шумске зоне и комплекси испресецају противпожарним путевима, појасевима и просекама које ће онемогућити просторно ширење пожара и на тај начин смањити штетне последице;
– у шумама треба подизати мешовите састојине и биолошке противпожарне пруге, а поготову у чистим четинарским шумама; 
	
– излетишта обезбедити од пожара и снабдети их водом, опремом и средствима за гашење пожара и др.; 
	
– актере који учествују у експлоатацији шума, обавезати да обезбеде проходност и одговарајући квалитет шумских путева у циљу бржег и ефикаснијег доласка до места избијања пожара;
– забрањено је ложење отворене ватре у шуми и на удаљености мањој од 200 m од руба шуме, изузев на одређеним и за то видно обележеним местима, у складу са прописаним мерама заштите од пожара;
– у већим насељима је обавезно организовање добровољне ватрогасне службе и система контроле и праћења у случају пожара, док у мањим насељима ову улогу може да обавља и аутохтоно становништво; 
	
– водоводна мрежа треба да буде димензионисана за евентуална гашења пожара и опремљена уличним хидрантима и прикључцима за воду у близини осетљивих зона и објеката;
– са аспекта изградње треба се опредељивати за материјале који имају већи степен ватроотпорности; 
	
– саобраћајном мрежом обезбедити максималну приступачност деловима насеља и објектима који су угрожени од пожара;
– оформити безбедносне појасеве између објеката којима се спречава ширење пожара;
– у насељима, у случају да пожар захвати већи број објеката, пожељно је да сена приступачним и погодним местима поставе или укопају приручни танкови за воду.
Основне мере заштите од клизишта:
– израда катастра клизишта и карте стабилности терена;
– строга забрана непланске сече шума на покренутим клизним теренима;
– строго ограничавање дотицања воде из домаћинстава у растресите и нагнуте падине и обезбедити каналисано одвођење отпадних вода до природног реципијента; 
	
– у зонама клизишта ограничити намене површина за ширење насеља и изградњу стамбених, јавних, привредних и инфраструктурних објеката и ускладити их са степеном развијености клизишта, док је код пољопривредног земљишта у угроженим зонама од клизишта потребно забранити ратарску производњу.
Основне мере заштите од земљотреса:
– техничке норме о изградњи објеката (асеизмичка изградња); 
– избор локације за изградњу;
– заштита од земљотреса, треба да представља континуиран процес који обухвата:
– просторно и урбанистичко планирање (генерално и детаљно), архитектонско и грађевинско пројектовање и изградњу објеката;
– грађење објеката треба усмерити у правцу усклађивања са сеизмогеолошким особинама терена како би се смањио ниво повредљивости објеката и сеизмичког ризика, а тиме и штета од евентуалног земљотреса; 
	
– заштита људи од последица удара кинетичке енергије у тлу, као и материјалних добара спроводиће се кроз статичке прорачуне на 8° и 9° МСS, као и путем еластичних веза и преносника.
Штаб цивилне заштите и други субјекти одговорни за заштиту од ратних разарања и елементарних непогода, треба детаљно да размотре и разраде предложене мере у посебном плану заштите од ратних разарања и елементарних непогода.
8.2. Режими заштите комплекса специјалне намене
На подручју Просторног плана налазе се перспективни војни комплекси: „Брзеће”, „Копаоник”, база „Боранце”, база „Мрче” и „Баћоглава” који су неопходни за функционисање Војске Србије. 
	
Комплексе специјалне намене потребно је штитити прописаним зонама заштите око комплекса и то: „Брзеће” – зона санитарне заштите 500 m; „Копаоник” – зона забрањене градње 200 m (подразумева забрану било какве градње) и зона ограничене градње 300 m (забрањена je градња објеката високоградње и обавезна је сагласност Министарства одбране); база „Боранце” – зона забрањене градње 100 m; база „Мрче” – зона забрањене градње 100 m и Копнена зона безбедности која подразумева контролисану градњу 5 km од административне линије са АП Косово и Метохија.
9. НАМЕНА ПРОСТОРА И БИЛАНС ПОВРШИНА ПОСЕБНЕ НАМЕНЕ(Реферална карта бр. 1. „Посебна намена простора”)
Основна намена простора на подручју Просторног плана (493,24 km2) имала је 2013. године следећу структуру: пољопривредно земљиште 131,40 km2 (26,64 %); шуме и шумско земљиште 316,34 km2 (64,14 %); грађевинско земљиште 6,51 km2 (1,32%); и водно и остало земљиште 2,47 km2 (0,50%).
Биланс намене простора по зонама II и III санитарне заштите у сливу акумулације „Селова” и зони поплавног таласа акумулације „Селова”до 2025. године има следећу структуру:
Табела 19. Приказ биланса намене простора по зонама II и III санитарне заштите у сливу акумулације „Селова” и зони поплавног таласа акумулације „Селова” у km2




Зона

Пољопривредно земљиште

Шуме и шумско земљиште

Грађевинско земљиште



Зона II слива акумулације „Селова”

0,53

10,28

0,06



Зона III слива акумулације „Селова”

83,63 

216,70

3,34



Зона поплавног таласа акумулације „Селова”

4,10

0,44

0,70



Табела 20. Основна намена простора на подручју Просторног плана




Катастарска општина/подручје


Пољопривредно земљиште

Шуме и шумско земљиште

Грађевинско земљиште

Водно и остало земљиште

Комплекс спец. намене 

Укупнo



2013 km2

(-) km2


2025 km2

2013 km2

(+) km2


2025 km2

2013 km2

(+) km2


(-) km2


2025 km2

2013 km2

(+) km2


2025 km2

km2

%



Батоте 

15,87

 

15,87

29,20

 

29,20

0,56

 

 

0,56

0,03

 

0,03

 

45,97

9,32



Бело Поље 

2,34

 

2,34

0,75

 

0,75

0,10

 

 

0,10

0,00

 

0,00

 

3,20

0,65



Блажево 

2,24

 

2,24

3,66

 

3,66

0,18

 

 

0,18

0,03

 

0,03

 

6,17

1,25



Бозољин 

2,41

 

2,41

2,02

3,65

5,67

0,14

 

 

0,14

0,02

 

0,02

 

8,30

1,68



Боранци 

1,16

 

1,16

9,29

1,18

10,48

0,08

 

 

0,08

0,04

 

0,04

0,02

11,80

2,39



Брзеће 

4,43

0,02

4,41

14,25

4,87

19,12

0,59

0,02

 

0,61

0,16

 

0,16

1,15

26,07

5,29



Витоше 

1,42

 

1,42

3,98

4,00

7,98

0,06

 

 

0,06

0,01

 

0,01

 

9,50

1,93



Горње Левиће 

5,71

 

5,71

8,02

0,62

8,64

0,23

 

 

0,23

0,10

 

0,10

 

14,65

2,97



Градац 

1,68

 

1,68

3,45

0,32

3,76

0,17

 

 

0,17

0,01

 

0,01

 

5,64

1,14



Домишевина 

1,82

 

1,82

2,15

0,19

2,33

0,13

 

 

0,13

0,02

 

0,02

 

4,32

0,88



Доње Левиће 

3,32

 

3,32

2,48

0,70

3,18

0,10

 

 

0,10

0,01

 

0,01

 

6,62

1,34



Ђерекари 

0,72

 

0,72

1,41

0,19

1,60

0,05

 

 

0,05

0,01

 

0,01

 

2,37

0,48



Жарево 

5,24

 

5,24

8,43

 

8,43

0,18

 

 

0,18

0,01

 

0,01

 

14,79

3,00



Иричићи 

2,15

 

2,15

2,10

1,59

3,68

0,05

 

 

0,05

0,01

 

0,01

 

4,47

0,91



Кнежево 

1,51

 

1,51

1,87

 

1,87

0,06

 

 

0,06

0,02

 

0,02

 

3,48

0,71



Ковизла 

1,63

 

1,63

4,62

 

4,62

0,04

 

 

0,04

0,01

 

0,01

0,06

6,34

1,29



Гочманци 

1,57

 

1,57

0,89

0,93

1,83

0,06

 

 

0,06

0,01

 

0,01

 

3,46

0,70



Равниште 

2,40

 

2,40

5,33

1,59

6,92

0,21

 

 

0,21

0,01

 

0,01

 

9,58

1,94



Радманово 

2,49

 

2,49

4,61

 

4,61

0,11

 

 

0,11

0,03

 

0,03

 

7,26

1,47



Радуње 

1,02

 

1,02

5,36

0,28

5,64

0,07

 

 

0,07

0,01

 

0,01

 

6,76

1,37



Судимља 

3,59

 

3,59

2,85

0,18

3,03

0,12

 

 

0,12

0,01

 

0,01

 

6,77

1,37



Чокотар 

1,08

 

1,08

1,26

0,27

1,53

0,05

 

 

0,05

0,01

 

0,01

 

2,67

0,54



Шошиће 

5,59

 

5,59

8,14

0,26

8,40

0,10

 

 

0,10

0,04

 

0,04

 

14,16

2,87



Бабица 

4,21

 

4,21

9,93

0,81

10,74

0,13

 

 

0,13

0,14

 

0,14

 

15,17

3,08



Влахиња 

3,28

 

3,28

9,95

 

9,95

0,32

 

 

0,32

0,11

 

0,11

 

13,63

2,76



Данковиће 

6,68

 

6,68

6,51

 

6,51

0,46

 

 

0,46

0,18

 

0,18

 

13,71

2,78



Доња Микуљана 

0,60

 

0,60

0,33

 

0,33

0,11

 

 

0,11

0,03

 

0,03

 

1,68

0,34



Жалица 

0,84

 

0,84

4,28

 

4,28

0,03

 

 

0,03

0,01

 

0,01

 

5,21

1,06



Жуч 

2,07

 

2,07

7,77

 

7,77

0,27

 

 

0,27

0,09

 

0,09

 

10,14

2,06



Игриште 

4,81

 

4,81

15,63

 

15,63

0,14

 

 

0,14

0,05

0,09

0,14

 

20,71

4,20



Луково 

5,76

0,05

5,71

18,85

0,39

19,24

0,31

0,05

 

0,36

0,05

0,03

0,08

 

25,54

5,18



Љутово 

1,72

 

1,72

5,31

 

5,31

0,05

 

 

0,05

0,02

0,05

0,07

 

7,13

1,45



Магово 

1,65

 

1,65

4,30

 

4,30

0,05

 

 

0,05

0,06

 

0,06

 

6,05

1,23



Мерћез 

0,79

0,01

0,78

4,40

 

4,40

0,05

0,01

0,02

0,05

0,10

0,38

0,48

 

5,28

1,07



Мрче 

1,86

 

1,86

9,85

0,68

10,54

0,08

 

 

0,08

0,06

 

0,06

0,02

12,56

2,55



Парада 

2,13

 

2,13

7,32

0,90

8,22

0,04

 

 

0,04

0,03

 

0,03

 

10,46

2,12



Пачарађа 

1,32

0,02

1,30

5,85

0,04

5,90

0,08

0,02

0,07

0,03

0,12

1,65

1,77

 

8,60

1,74



Певаштица 

2,35

 

2,35

3,67

 

3,67

0,07

 

 

0,07

0,02

 

0,02

 

6,12

1,24



Перуника 

3,89

 

3,89

4,25

 

4,25

0,15

 

 

0,15

0,09

 

0,09

 

8,28

1,68



Растелица 

1,04

 

1,04

11,15

0,47

11,62

0,01

 

 

0,01

0,03

 

0,03

 

12,77

2,59



Селова 

2,29

0,04

2,25

7,97

 

7,97

0,32

0,04

0,10

0,26

0,11

0,41

0,52

 

10,69

2,17



Сеоце 

3,89

 

3,89

11,53

1,94

13,48

0,12

 

 

0,12

0,07

 

0,07

 

17,55

3,56



Требиње 

3,27

 

3,27

12,42

1,95

14,36

0,10

 

 

0,10

0,07

 

0,07

 

17,85

3,62



Трећак 

2,35

 

2,35

6,75

0,11

6,86

0,10

 

 

0,10

0,29

 

0,29

 

9,37

1,90



Штава 

3,19

 

3,19

22,18

4,72

26,90

0,11

 

 

0,11

0,13

 

0,13

 

30,39

6,16



Просторни план

131,40

0,14

131,25

316,34

32,85

349,19

6,51

0,14

0,18

6,47

2,47

2,61

5,08

1,25

493,24

100



%

26,64

0,03

26,61

64,14

6,66

70,79

1,32

0,03

0,04

1,31

0,50

0,53

1,03

0,25

100

100



Промене у коришћењу простора настаће претварањем пољопривредног у водно, грађевинско и шумско земљиште, као и претварањем грађевинског у водно земљиште.
Планиране промене у коришћењу простора до 2025. године одразиће се на водно земљиште које ће се повећати за 2,61 km2 (око 0,53%) и износиће око 5,08 km2 или 1,03% подручја Просторног плана (на деловима КО: Селова, Луково, Љутова, Мерћез, Пачарађа и Игриште), затим, шуме и шумско земљиште које ће се повећати за 32,85 km2 (око 6,66%) и износиће око 349,19 km2 или 70,79% подручја Просторног плана (на деловима КО: Бозољин Боранци, Брзеће, Витоше, Горње Левиће, Градац, Домишевина, Доње Левиће, Ђерекари, Иричићи, Гочманци, Равниште, Радуње, Судимља, Чокотар, Шошиће, Бабица, Луково, Мрче, Парада, Пачарађа, Растелица, Сеоце, Требиње, Трећак и Штава). Пољопривредно земљиште смањиће се у корист грађевинског и водног земљишта за око 0,14 km2 (око 0,03%) и износиће око 131,25 km2 или 26,61% подручја Просторног плана (на деловима КО: Брзеће, Селова, Мерћез, Луково и Пачарађа). Део грађевинског земљишта има тенденцију смањења за рачун водног земљишта, с обзиром да ће се изградњом акумулације делови насеља Мерћез и Пачарађа у алувијалној равни реке Топлице потопити, а део насеља Селова, непосредно иза саме акумулације, иселити јер се налази у зони под утицајем поплавног таласа. Део грађевинског земљишта има тенденцију повећања као вид компензације потопљеним деловима насеља Мерћез и Пачарађа, па је резервисан простор на рачун пољопривредног земљишта за новоформиране делове ових насеља ван I и II зоне санитарне заштите, на територији истоимених катастарских општина, као и у зонама туристичких насеља Брзеће и Луковска Бања. Укупно грађевинско земљиште на територији Просторног плана смањиће се за око 0,04 km2 и износиће око 6,47 km2 или 1,31% подручја Просторног плана. Комплекси специјалне намене обухватају 1,25 km2 или 0,25% подручја Просторног плана (на деловима КО: Боранци, Брзеће, Ковизла и Мрче).
Изградња саобраћајних инфраструктурних објеката обухватаће изградњу северне обилазнице око водоакумулације и изградњу сервисне саобраћајнице у функцији одржавања акумулације. Поред ових предвиђене су и мање трансформације пољопривредног и шумског земљишта у изграђено потенцијалним развојем диспергованих туристичких капацитета, као и пратеће инфраструктуре.
IV. ПРАВИЛА УПОТРЕБЕ ЗЕМЉИШТА, ПРАВИЛА УРЕЂЕЊА И ПРАВИЛА ГРАЂЕЊА
Уређење простора и изградња на подручју Просторног плана одвијаће се у складу са зонама санитарне заштите акумулације „Селова”, као и осталим успостављеним режимима заштите на планском подручју (зоне санитарне заштите акумулације „Ћелије” и зоне заштите НП Копаоник).
Правила уређења и грађења утврђена Просторним планом су обавезујућа за издавање локацијске дозволе на подручју директне примене плана у зони II санитарне заштите и зони поплавног таласа. Правила која се односе на режиме заштите, уређења и коришћења у зонама санитарне заштите изворишта и зони поплавног таласа обавезујућа су за израду и доношење просторних планова јединица локалних самоуправа и урбанистичких планова на деловима територија општина у обухвату границе слива акумулације „Селова”, као и за усклађивање донетих планова. Остала правила су усмеравајућа за израду просторних планова јединица локалних самоуправа и урбанистичких планова на преосталом делу подручја Просторног плана.
Просторним планом назначена су: 
– постојећа грађевинска подручја насеља у зони II санитарне заштите и зони поплавног таласа, без могућности ширења. Локацијска дозвола може се издати на основу планских решења и правила уређења и грађења овог просторног плана само за изградњу нових објеката у габаритима постојећих објеката;
– остала постојећа грађевинска подручја насељених места која обухватају изграђене грађевинске површине са окућницама и околним обрадивим земљиштем и шумама, погодним за потенцијално ширење насеља и изградњу објеката у функцији алтернативне сеоске економије, комуналних објеката и садржаја у области спорта, рекреације и туризма. Изградња се првенствено усмерава на неизграђен простор у оквиру постојећег грађевинског подручја уз очување амбијенталних вредности. Дозвољава се умерено проширење грађевинског подручја водећи рачуна о заштити пољопривредног земљишта I–V бонитетнe класe ради смањења сегментарности укупног изграђеног подручја и рационалнијег опремања грађевинског земљишта инфраструктуром. Проширење грађевинског подручја и правила уређења и грађења ће бити ближе дефинисана просторним плановима јединица локалних самоуправа;
– планирана грађевинска подручја насељених места за које је предвиђена даља разрада плановима генералне регулације (Луковска Бања, Брзеће са Гочманцем);
– планирана грађевинска подручја за које је предвиђена даља разрада плановима детаљне регулације (KO Мерћез и Пачарађа).
Изградња ван зоне I и II санитарне заштите акумулације и ван грађевинских подручја насеља одвијаће се у оквиру грађевинских подручја туристичких локалитета, грађевинских подручја саобраћајне и друге инфраструктуре, као и грађевинских подручја насеља за повремено становање ван обухвата границе слива, уколико су, као таква, одређена просторним плановима јединица локалних самоуправа.
Утврђују се правила заштите, уређења и изградње на подручју Просторног плана (у даљем тексту: Правила) за следеће целине:зоне санитарне заштите слива акумулације „Селова”; зону поплавног таласа; зоне заштите природних добара;зоне заштите културних добара;зоне заштите комплекса специјалне намене;насеља/грађевинска подручја насеља, заселака и диспергованих групација домаћинстава на подручју слива акумулације „Селова” (осим насеља за која је предвиђена даља урбанистичка разрада); и зоне туристичких насеља/пунктова.
Просторним планом подручја посебне намене Националног парка Копаоник ближе су утврђени режими заштите природе и правила развоја туристичких насеља и инфраструктуре у границама обухвата тог планског документа (обухваћене КО: Брзеће, Бозољин, Гочманци, Кнежево, Равниште). 
	
У оквиру подручја НП Копаоник и заштитне зоне НП Копаоник, издвајају насеља и зоне за ново, стално насељавање становништва, док ће се остала насеља реконструисати или санирати. 
	
Просторним планом општине Брус („Службени лист општине Брус”, број 3/13), ближе су утврђена правила уређења и грађења на подручју општине Брус која морају бити у складу са режимима санитарне заштите дефинисаним овим просторним планом и другим успостављеним режимима заштите. 
	
Грађевинско подручје КО Батоте и КО Радманово се налазе ван граница слива акумулације „Селова”, у обухвату зоне III санитарне заштите акумулације „Ћелије”. За ово подручје примењују се правила уређења и грађења дефинисана Нацртом просторног плана подручја посебне намене слива акумулације „Ћелије”.
1. ПРАВИЛА УРЕЂЕЊА И ГРАЂЕЊА ЗА ЗОНЕ СА ПОСЕБНИМ РЕЖИМОМ ЗАШТИТЕ
1.1. Зоне санитарне заштите изворишта водоснабдевања
Изградња и уређење зона заштите слива акумулације „Селова” утврђени су пропозицијама у делу III 1.2. „Режими заштите, уређења и коришћења простора посебне намене” Просторног плана. Поред слива акумулације „Селова” као регионалног изворишта, за остала постојећа локална и планирана регионална изворишта водоснабдевања утврђују се зоне санитарне заштите у складу са Правилником о начину одређивања и одржавања зона санитарне заштите изворишта водоснабдевања и Нацртом просторног плана подручја посебне намене слива акумулације „Ћелије”.
Заштита водног земљишта спроводи се на начин који је дефинисан Просторним планом Републике Србије и Законом о водама. За нерегулисане водотоке се до завршетка картирања свих зона које се плаве великим водама вероватноће до 1% успоставља водно земљиште на појасу ширине 10 m дуж обала водотока. За водно земљиште дуж водотока утврђују се следећа правила уређења и изградње простора:
– може користити за рибњаке, пољопривредну производњу, плантажне засаде (шуме, воћњаци, виногради) и спортско-рекреативне отворене површине. Забрањена је градња било каквих сталних објеката и легализација постојећих објеката, осим хидротехничких објеката;
– положај трасе саобраћајних и инфраструктурних система приликом подужног вођења условљава се извођењем линијских одбрамбених система за заштиту од поплавних вода вероватноће 0,1% (тзв. стогодишња велика вода);
– објекти линијских и комуналних инфраструктурних система (саобраћајнице, објекти за пренос енергије, цевоводи) приликом преласка преко плавних зона морају се висински издићи и диспозиционо решити да буду заштићени од поплавних вода вероватноће 0,1% (тзв. стогодишња велика вода).
1.1.1. Правила грађења инфраструктурних система и објеката посебне намене
Постројење за пречишћавање воде (фабрика воде)
Локација постројења је непосредно испод вишенаменске акумулације „Селова”, 250 m низводно, на левој обали. Висинска кота је условљена котом воде у акумулацији, одакле се преузима сирова вода. Висина постројења је таква да општине Куршумлија и Прокупље и град Ниш добијају воду природним гравитационим падом. Кота уласка воде у постројење је 481 m н.в. Капацитет постројења је око 2700 l/s при чему треба омогућити фазну изградњу (3x900 l/s). Технологију пречишћавања усвојити на основу анализе квалитета воде у сливу акумулације и прогнози квалитета воде у акумулацији током времена. Постројење се састоји од: командно-лабораторијског центра; зграде за складиштење и дозирање хлора; разделног окна; хемијске зграде са објектом за бистрење и предозонизацију; филтерске зграде са сервисним блоком; резервоара чисте воде; компензационог базена са таложењем; третмана муља и резервоара сопствене потрошње. У оквиру комплекса, поред објеката везаних за технологију пречишћавања воде, налази се и портирница и енергетски блок.
Просторни размештај објеката је такав да хидраулички губици буду што мањи и да између свих објеката постоји пуна функционалност и техничка повезаност.
Прилаз постројењу мора се обезбедити са јавне површине. Грађевинска линија мора бити удаљена минимално 10 m од регулационе линије. Надземне делове објеката архитектонски треба уклопити у околни амбијент.
Водоводна мрежа
Прикључне везе за објекте треба да задовоље потребне количине за санитарном и противпожарном водом. Од шахта за водомер, који треба поставити на 1,5 m од регулационе линије ка објекту, независно пројектовати мреже за: санитарну воду стамбеног дела, санитарну воду пословног дела и противпожарну воду. Инсталације за санитарну воду пројектовати тако да свака тржишна целина има сопствени водомер, смештен тако да у сваком тренутку буде доступан стручној служби предузећа за дистрибуцију воде у циљу очитавања потрошње.
Врста и класа цевног материјала за водоводну мрежу, треба да испуни све потребне услове у погледу очувања физичких и хемијских карактеристика воде, притиска у цевоводу и његове заштите од спољних утицаја, како у току самог полагања и монтаже, тако и у току експлоатације. Избор грађевинског материјала од кога су начињене цеви, пад цевовода и остале техничке карактеристике, препуштају се пројектанту на основу хидрауличког прорачуна али не могу бити мањег пресека од Ø100 mm за јавну мрежу. Изградњу и реконструкцију јавне водоводне мреже, треба ускладити са изградњом планираних саобраћајница, односно реконструкцијом постојећих. Положај мреже обично је у коловозу на хоризонталном одстојању од 0,5–1 m у односу на ивицу коловоза. Уколико постојећа мрежа излази из регулационе ширине саобраћајнице, односно мења правац у оквиру постојеће, односно планиране регулације, потребно је приликом реконструкције мреже или коловоза положити нови цевовод у складу са овим правилима а постојећи укинути. Минимална дебљина надслоја земље изнад горње ивице цеви не сме бити мања од 1 m. Планирану водоводну мрежу у зони постојеће и планиране регулације водотокова изводити у мостовској конструкцији са адекватном заштитом.
Монтажу цевовода извршити према пројекту са свим фазонским комадима и арматуром. Након монтаже извршити испитивање цевовода на пробни притисак. Пре пуштања у експлоатацију извршити испирање и дезинфекцију цевовода. Шахте за смештај арматуре и фазонских комада урадити на за то потребним местима од бетона МВ 30, на основу статичког прорачуна.
Број и распоред противпожарних хидраната одредити на основу Закона о заштити од пожара и Правилника о техничким нормативима за хидрантску мрежу за гашење пожара.
Приликом паралелног вођења цевовода или његовог укрштања са постојећим објектима инфраструктурних мрежа треба поштовати међусобна хоризонтална и вертикална одстојања.
Пре израде пројектне документације за појединачне објекте неопходно је прибавити услове надлежног комуналног предузећа за водовод и канализацију.
Резервоари за водоснабдевање
Објекат резервоара треба да обезбеди снабдевање корисника санитарном и противпожарном водом. Резервоарски простор може бити вишекоморни, тако да се омогућава и фазна изградња зависно од потреба. Коморе морају бити укопане. Прилаз резервоарском простору мора се обезбедити са јавне површине. Грађевинска линија мора бити удаљена минимално 10 m од регулационе линије. Надземни део објекта архитектонски треба уклопити у околни амбијент. Запремину резервоара рачунати са нормом потрошње од 300 l/стан/дан. Слободне површине засађују се декоративним зеленилом, које нема дубоки корен. Косине насипа око резервоара потребно је затравити у циљу одржавања стабилности. За одвођење преливних и испусних вода из резервоара планирати канализацију која ће ове воде одвести до најближег уличног атмосферског колектора или водотока.
Потребно је обезбедити потребан број телефонских прикључака за праћење рада система за водоснабдевање.
Канализациона мрежа
Канализациону мрежу за употребљене воде полагати у осовини саобраћајница, а за атмосферске воде у осовини коловозне траке супротне од траке за водоводну мрежу. Избор грађевинског материјала од кога су начињене цеви, пад цевовода и остале техничке карактеристике, одређују се на основу хидрауличког прорачуна.
За контролу рада канализације и могућност благовремене интервенције, на месту вертикалног прелома цевовода, промене хоризонталног правца пружања цевовода и улива бочног огранка, предвидети ревизионе силазе.
Радове око ископа рова, разупирања зидова рова, полагања и међусобног повезивања цеви, затрпавања цевовода и рова песком и ископаним материјалом, испитивања цевовода и пуштања у рад, требало би извршити на основу важећих техничких прописа и услова за ову врсту радова и инсталација.
Приликом паралелног вођења цевовода или његовог укрштања са постојећим објектима инфраструктурне мреже треба поштовати међусобна хоризонтална и вертикална одстојања.
Забрањено је упуштање употребљених вода у канализацију за атмосферске воде.
Пре израде пројектне документације за појединачне објекте неопходно је прибавити услове надлежног комуналног предузећа за водовод и канализацију којима ће се дефинисати тачно место прикључка на јавну мрежу.
За подручја где не постоји организовано одвођење отпадних вода дозвољава се изградња водонепропусне септичке јаме са организованим пражњењем.
Постројења за пречишћавање отпадних вода
Постројења за пречишћавање градити са таквим степеном пречишћавања да се не угрози квалитет прописане класе водотока који служи као реципијент. 
	
Прилаз постројењу мора се обезбедити са јавне површине. 
Предвидети уређаје за мерење и регистровање количина отпадних вода пре и после третмана на постројењу са одговарајућим анализама квалитета отпадних и пречишћених вода;
Концепцију постројења прилагодити савременим и рационалним технологијама уз сагледавање утицаја посебних загађивача на њихов рад.
Пројектну документацију изливне грађевине за упуштање пречишћених отпадних вода у реципијент ускладити са регулацијом водотока који служи као реципијент.
Омогућити фазну изградњу.
Септичке јаме
Место септичке јаме која је у саставу објекта одређује се на начин којим се спречава штетан утицај септичке јаме на хигијенско стање у објекту, хигијенско стање његовог непосредног окружења и омогућава несметан приступ јами потребан за њено редовно пражњење и чишћење.
Септичке јаме морају бити изграђене без испуста и прелива у околни терен с водонепропусним дном и зидовима, о чему треба приложити атест правног лица које управља јавном канализацијом. 
	
Атмосферске и површинске воде не смеју се испуштати у септичке јаме. 
Пражњење септичких јама врши, одговарајућом опремом, правно лице које управља јавном канализацијом или лице регистровано за обављање ових послова (овлашћено лице). Овлашћена лица дужна су да воде евиденцију власника и корисника септичких јама и да их редовно празне. 
	
Садржај септичких јама испушта се на за то одређена места, уз сагласност правног лица које управља јавном канализацијом.
Регулација водотокова
Уређење корита треба спроводити тако да буде уклопљено у природни амбијент што подразумева употребу природних материјала као што су земља, камен, зелени појасеви зелене вегетације и сл. Заштита од поплава насеља и приобаља водотока, као и пољопривредног земљишта треба да буде најмање од педесетогодишњих великих вода.
Уређење водотокова ван насеља, вршити применом натуралне регулације. Сва укрштања саобраћајница са водотоковима, спровести тако да зазор од коте велике воде, вероватноће појаве Q1%, до доње ивице конструкције буде минимално h=1,0 m. Код подземних укрштања појединих инфраструктурних објеката ca водотоцима и јаругама, горња ивица цеви мора бити минимум 1 m испод постојећег дна корита.
На местима укрштаја са планираним саобраћајницама треба обезбедити неопходан протицајни профил испод трупа саобраћајница, тако да доња ивица конструкције саобраћајнице буде минимум 0,7 m изнад коте меродавне рачунске велике воде.
Планиране изливе атмосферске канализације предвидети пројектном документацијом.
Уколико се радови на регулацији врше фазно, на крају трасе регулисане деонице предвидети грађевину која ће бити тако обликована да не изазива штетне последице на нерегулисаној деоници низводно, као и на саме регулисане грађевине.
У случају да се јавља дубинска и бочна ерозија у зони мостовских стубова или ослонаца, предвидети решење којим ће се осигурати ослонци и стубови и стабилизовати речно дно.
Пројектовати уздужну диспозицију регулације (падови дна регулисаног корита) и попречни профил корита тако да режим воде и наноса буде стационаран тако да нема ерозије дна и обала, односно засипања корита.
Пројектом организације радова на изградњи регулације обезбедити услове којима се неће угрозити стабилност и функционисање грађевинских објеката у непосредној близини водотока.
Сва евентуална оштећења настала у току изградње, морају се санирати и довести у првобитно функционално стање на терет инвеститора.
Детаљно чишћење корита свих водотокова од наноса и осталог материјала на делу изведене регулације и дуж целог природног, нерегулисаног корита у насељу представља приоритет и основу за уредно одвођење вода.
1.2. Зоне заштите природних добара
Уређење и изградња подручја заштићених природних добара и природних добара предвиђених за заштиту третираће се у складу са одредбама из главе III.7.3. Режими заштите природе овог просторног плана.
1.3. Зоне заштите културних добара
Уређење и изградња подручја заштићених културних добара и њихове заштићене околине третираће се у складу са одредбама из главе III.7.5. Режими заштите непокретних културних добара овог просторног плана.
1.4. Зоне заштите комплекса специјалне намене
Уређење и изградња комплекса специјалне намене третираће се у складу са одредбама из главе III.8.2. Режими заштите комплекса специјалне намене овог просторног плана.
1.5. Основна правила грађења у оквиру грађевинског подручја насеља и правила грађења објеката јавне и привредне намене
Правила грађења примењују се:у зони I санитарне заштите за објекте у функцији основне намене;у зони директне примене плана (зона II санитарне заштите и зона поплавног таласа);за постојеће грађевинско подручје насеља и делова насеља ван зоне II и зоне поплавног таласа до доношења Просторног плана општине Куршумлија и усклађивања Просторног плана општине Брус са овим просторним планом; и као усмеравајућа правила у даљој урбанистичкој разради. 
	
Основна правила грађења утврђују се за грађевинска подручја насеља, грађевинска подручја заселака и диспергованих групација домаћинстава на подручју слива акумулације „Селова”. У оквиру грађевинског подручја приоритет је обезбеђење санитарне заштите изворишта водоснабдевања. Санитација насеља подразумева градњу комуналних објеката за елиминисање течних и чврстих отпадних материја у складу са успостављеним режимима заштите; санитацију ђубришта, базена за осоку, пољских клозета и сл, као и гашење локаних гробаља која се налазе у зони II санитарне заштите акумулације „Селова”. Код санитације приоритет имају насеља и домаћинстава у зони II санитарне заштите акумулације. Реконструкција и изградња стамбених и економских објеката могућа је под условом да испуњавају прописане санитарно-хигијенске и др. комуналне услове и да нису у супротности са успостављеним режимима заштите. Препоручује се коришћење окућница постојећих домаћинстава и градња објеката у постојећим габаритима (у зони II санитарне заштите и зони поплавног таласа само реконструкција постојећих објеката или изградња у постојећим габаритима).
Ван постојећих грађевинских подручја насеља могу се формирати нове површине за становање и друге намене на основу решења просторних планова јединица локалних самоуправа и урбанистичких планова која су усклађена са планским решењима и режимима заштите утврђеним овим просторним планом, Нацртом просторног плана подручја посебне намене слива акумулације „Ћелије”и ППППН НП Копаоник. Формирање нових грађевинских површина могуће је у насељима која се налазе ван зоне II санитарне заштите акумулације и зоне поплавног таласа. 
	
Уређење и изградња насеља, комуналних и објеката друге намене ближе ће се дефинисати просторним плановима јединица локалних самоуправа и одговарајућим урбанистичким плановима. До њиховог доношења или усклађивања са овим просторним планом, утврђују се следећа правила: 
	
– у оквиру постојећих грађевинских површина у насељима и деловима насеља (грађевинске парцеле и катастарске парцеле или њихови делови са изграђеним објектима) могућа је: а) адаптација/реконструкција постојећих стамбених објеката (и пратећих објеката у функцији домаћинства: вајати, млекаре, кошеви и др) са окућницом и изградња нових стамбених објеката у постојећим габаритима; б) изградња нових објеката у функцији туризма ван зоне II и зоне поплавног таласа, у оквиру постојећих домаћинстава, за највише 12 лежајева, и то: „гостинске смештајне јединице” (оптималнo око 40 m2 за две собе са по три лежаја и заједничким купатилом и по могућности са засебним улазом) и „гостинске куће” (оптимално око 50–60 m2 за објекат са две собе са по три лежаја, дневним боравком и купатилом). Габарити новоизграђених објеката могу бити до 50% већи у односу на изворне објекте. Приликом изградње објеката примењивати следећа правила: највећи дозвољени индекс заузетости – 30%; највећа дозвољена спратност објеката – П+Пк; минимално растојање регулационе линије од грађевинске линије утврђује се на основу позиције већине изграђених објеката (преко 50%). Растојање основног габарита слободностојећег објекта на делу бочног дворишта северне оријентације и линије суседне грађевинске парцеле је 2,5 m. За изграђене стамбене објекте чије је растојање до границе грађевинске парцеле мање од наведених вредности не могу се на суседним странама предвиђати отвори стамбених просторија. Међусобна удаљеност нових спратних сеоских стамбених објеката је 6 m, а приземних слободностојећих 5 m. За изграђене сеоске објекте који су међусобно удаљени мање од 3 m не могу се на суседним странама предвиђати отвори стамбених просторија. Паркинг простор предвидети у оквиру грађевинске парцеле и то за сваки стан једно паркинг место. Препоручује се традиционалан начин организације и уређења парцела и изградња објеката у традиционалном стилу уз коришћење локалних грађевинских материјала;
– проширење постојећих и формирање нових сеоских гробаља могуће је искључиво ван зонa I и II санитарне заштите акумулације и зоне поплавног таласа, односно ван зона заштићених природних и културних добара, и у складу са прописима релевантним за ову област. Капацитет гробаља одређује се за период од минимум 20 година, уз обавезну израду урбанистичког пројекта/плана детаљне регулације (урбанистички пројекат уколико су решени имовинско-правни односи и постоји излаз на јавну површину, у супротном израда плана детаљне регулације);
– сточна гробља/јаме се могу формирати искључиво ван зона санитарне заштите акумулације и простора са успостављеним режимима заштите природих и непокретних културних добара. Такође се морају налазити ван насељеног места и подручја које је урбанистичким планом предвиђено за изградњу стамбених објеката, индустријских објеката и објеката за производњу, држање и промет животиња, на земљишту које није водоплавно, подводно. Дно сточног гробља мора бити најмање један метар изнад највишег нивоа подземних вода. До сточног гробља мора постојати прилазни пут, а гробља морају бити ограђена тако да се онемогући улазак животиња. За потребе формирања сточног гробља обавезна је израда урбанистичког пројекта, односно плана детаљне регулације. Услови за формирање сточног гробља/јаме дефинисани су Правилником7;
– рециклажна дворишта се могу лоцирати у грађевинском подручју сеоског насеља (ван зона I и II санитарне заштите акумулације и зоне поплавног таласа) уз услов да имају засебан бетонски плато и ограду висине 1,5 m. Функционална целина центра за сакупљање и постројења за управљање комуналним и другим отпадом састоји се од следећих целина (зона): пријемно-отпремна зона (улазна капија и рампа, чуварска кућица, простор за паркирање возила и опционо колска вага); хала за смештај пластике, ПЕТ амбалаже и папира; надстрешница за електрични и електронски отпад, као и кабасти отпад; контејнерско острво за сепаратно сакупљање отпада; простор за прикупљање аутомобилских гума, отпадних уља, акумулатора и амбалаже од кућне хемије, боја и лакова и зона за третман отпадних вода. Рециклажна дворишта се димензионишу према броју становника, количини отпада и фреквенцији одношења отпада. Приступне стазе и површине морају бити изведене без просторних баријера за особе са инвалидитетом. За изградњу рециклажних дворишта предвиђа се израда урбанистичког пројекта/плана детаљне регулације (урбанистички пројекат уколико су решени имовинско-правни односи и постоји излаз на јавну површину, у супротном израда плана детаљне регулације);
– зелена острва (бетонскe платоe за смештај контејнерa), постављати уз саобраћајницу са које се лако приступа возилима за пражњење контејнера и оградити како би се спречило разношење евентуално просутог отпада, односно уклонио лош визуелни утисак. Потребну површину бетонских платоа одредити према планираном броју контејнера за одвојено сакупљање отпада;
– складиштење течног горива (лож уље и сл.) и других нафтних деривата могуће је ван зона санитарне заштите и зона заштите природних и културних добара и мора бити санитарно обезбеђено за случај неконтролисаног истицања или проливања;
– за привредне и друге активности које могу угрозити извориште, односно нарушити квалитет животне средине у целини, обавезна је анализа утицаја на животну средину и обезбеђење одговарајућих мера заштите; 
	
– пословни објекти који су компатибилни са становањем и немају негативан утицај на животну средину могу се градити у оквиру грађевинског подручја (ван зона I и II санитарне заштите и зоне поплавног таласа акумулације, у складу са другим успостављеним режимима заштите на планском подручју);
– објекти јавне намене могу се градити у оквиру грађевинског подручја, као и на постојећим и планираним парцелама за јавне намене утврђеним одговарајућим урбанистичким планом. За потребе изградње нових или реконструкције постојећих објеката јавне и привредне намене обавезна је израда планова детаљне регулације, односно урбанистичких пројеката.
––––––––––––––
7 Правилник о начину нешкодљивог уклањања животињских лешева и отпадака животињског порекла и о условима које морају да испуњавају објекти и опрема за сабирање, нешкодљиво уклањање и утврђивање узрока угинућа и превозна средства за транспорт животињских лешева и отпадака животињског порекла („Службени лист СФРЈ”, број 53/89)
1.6. Основна правила уређења и изградње туристичког простора
Правила уређења туристичког простора утврђују се: 
– као препоручујућа, за туристичке садржаје у оквиру насеља и концентрисане понуде у простору за које је предвиђена разрада урбанистичким плановима, урбанистичким пројектима и шематским приказима насеља и 
	
– непосредно применљива, за остале мање туристичке садржаје дисперговане понуде у простору.
На подручју донетих просторних и урбанистичких планова примењују се правила уређења и грађења дефинисана њима.
Усмеравајућа правила уређења туристичких садржаја у оквиру насеља и концентрисане понуде у простору за које је предвиђена разрада урбанистичким плановима или урбанистичким пројектима садрже следеће одредбе:
– јавне службе и сервисе треба прилагодити туристичким потребама, посебно у погледу здравства, културе, рекреације, угоститељства, трговине и техничких сервиса, са посебним садржајима за потребе транзитних туриста;
– локације нових центара треба предвидети на погодним, геолошки стабилним атрактивним теренима, нагиба до 20%, осунчаним, заклоњеним од ветра, уз шуму и др., у III зони заштите;
– у изградњи супраструктуре треба претежно примењивати концентрисани концепт ради остваривања енергетске ефикасности изградње и омогућавања већих рекреативних и зелених површина;
– бруто густина изграђености туристичког смештаја треба да се креће од 70 до 120 лежајева по хектару;
– сразмерно броју лежајева треба предвидети одговарајуће садржаје јавних служби и сервиса (здравства, културе, администрације, спорта и рекреације, угоститељства, трговине, техничких сервиса, јавног саобраћаја, паркинга, гаража и др.);
– смештај треба одвојити зеленилом или мирним пешачким зонама од буке главних саобраћајница, забавних и рекреативних садржаја; 
	
– сви центри биће опремљени прописним приступним путевима (уз могућност двостраног прилаза), системима водовода, канализације (са уређајима за пречишћавање отпадних вода), електроенергетске и електронске комуникационе мреже;
– уређење алпских скијалишта условљено је пажљивом валоризацијом природе и заштитом природних вредности, избором претежно северних експозиција на висинама изнад 900 m н.в, уз избегавање квалитетне шуме, стеновитих, нестабилних и еродираних терена и коришћење најповољнијих морфометријских облика за ски-стазе и жичаре;
– при уређењу скијалишта предвиђене су минималне интервенције у терену, а у летњем периоду одржавање стаза заштитом од ерозије и обнављањем травног покривача;
– у подножјима издвојених скијалишта треба предвидети улазе са паркингом, угоститељским садржајима и техничком базом, а сва скијалишта снабдети опремом за вештачки снег;
– у зонама туристичке намене дозвољава се изградња туристичких нестационарних објеката клупског типа (за потребе рекреације и спорта, дружења и забаве туриста): риболовни клуб са специјалитетима од рибе, етно клуб, бициклистички клуб, дечији клуб, ловачки клуб са специјалитетима од дивљачи, спортски клубови и др. Правила уређења и грађења за овај тип туристичких објеката су: минимална површина парцеле је 40а; објекат се поставља на ободу слободног зеленог простора; максимална бруто развијена грађевинска површина износи 300 m2; максимална висина објекта је 7 m. Тип објекта је брвнара са деловима од камена и са кровом од шиндре. Приступ парцели се обезбеђује директним излазом на јавни пут, минималне ширине 5m. Паркирање се обезбеђује на сопственој грађевинској парцели;
– на подручју туристичке зоне „Луковска Бања” поред постојећих садржаја могуће је градити и смештајне капацитете као еко-бунгалов (ekolodge), камп (планира се укупни капацитет бунгалова и кампа од 200 посетилаца), ресторан, спортске терене за рекреацију, објекте у функцији туризма (нпр. циклотуризам), бициклистички клуб, риболовни клуб са специјалитетима од рибе, ловачки клуб са специјалитетима од дивљачи, спортски клубови и едукације, приступни пут, паркинг простор и остале инфраструктурне садржаје, што ће се разрађивати кроз израду плана генералне регулације;
– изградњу туристичких објеката вршити уз поштовање принципа интеграције еколошких и туристичких активности са комерцијалним, принципа био-климатске архитектуре, еколошких критеријума са малим степеном утицаја на средину, коришћења обновљивих извора енергије и напредних техника градње које користе сунце за грејање и ветар за климатизацију, употребе локалних грађевинских материјала, усаглашености са пејзажом, а уз услов одвођења свих отпадних вода ван слива акумулације.
За делове планског подручја у обухвату општине Брус, ван обухвата НП Копаоник, услови уређења и изградње дисперзних туристичких садржаја ван насеља и концентрисане понуде у простору, за које се не раде урбанистички планови и урбанистички пројекти, садрже следеће одредбе:
– дисперзне нордијске ски-стазе су ширине од најмање 3,0 m и максималног нагиба до 20% и постављају се претежно на постојећим шумским и пољским путевима и стазама;
– излетничке и планинарске стазе за пешаке, коњанике и планинске бициклисте користиће првенствено постојеће шумске и пољске путеве и стазе, уз уређење нових деоница, без угрожавања терена и шуме, са маркацијом и пратећим објектима;
– на теренима где нису непосредно угрожени туристи, дивљач и природа, могу се организовати и стазе за џипове и крос-мотоцикле;
– излетничке и планинарске стазе за пешаке, коњанике и планинске бициклисте су минималног профила од 2 m и нагиба до 60%, а стазе за џипове и крос-мотоцикле су профила од 4 m и нагиба до 60%;
– риболовне стазе и ревири на већим водотоцима подразумевају натурално уређење делова обале са неопходним пратећим објектима, уз повезивање са одговарајућим излетничким и планинарским стазама, у складу са одговарајућим риболовним основама;
– риболовне стазе и ревири на осталим већим водотоцима су профила од 2,0 m, са приступима обали и малим приземним рустичним објектима склоништа;
– уређење ловишта обухвата организовање ловних резервата са хранилиштима и склоништима за дивљач и уређење ловних терена са ловачким објектима, у складу са одговарајућим ловним и шумским основама. Објекте ловишта у функцији узгоја и заштите дивљачи, лова и смештаја ловаца градити, од локалних, природних материјала, уклопљене у природни амбијент;
– у зонама заштите природних и непокретних културних добара забрањује се изградња, осим изградње у циљу презентације њихових вредности у складу са дефинисаним мерама заштите. Задржавају се постојеће викенд куће без могућности пренамене и доградње.
За делове планског подручја у обухвату НП Копаоник, услови уређења и изградње дисперзних туристичких садржаја ван насеља и концентрисане понуде у простору, за које се не раде урбанистички планови и урбанистички пројекти, садрже следеће одредбе:
– развој туристичких простора ће бити функционално подређен и прилагођен захтевима заштите, очувања, ревитализације и коришћења природе, природних вредности, животне средине и непокретних културних добара;
– развој туристичких комплекса одвијаће се у оквиру утврђених услова и режима заштите, ревитализације и коришћења природних и културних добара, као и утврђених параметара еколошког, културолошког и туристичко-рекреативног капацитета НП Копаоник;
– постојећи и нови комплекси у обухвату НП Копаоник, као и већа постојећа насеља у заштитној зони по његовом ободу, развијаће се, изграђивати и реконструисати као секундарни туристички центри, а мања насељена места као сеоско-туристичка насеља; 
	
– остала насеља у заштитној зони, даље од границе НП Копаоник, развијаће се посредно у функцији туризма (смештај запослених у туризму, производња за непосредно туристичко тржиште и др);
– стазе нордијских скијалишта предвиђене су на висинама испод 1500 m н.в. и уређују се уз минималне интервенције у шуми и на терену при изградњи нових деоница, док се за остале деонице користе постојећи шумски и пољски путеви и стазе.
За делове планског подручја у обухвату општине Куршумлија, услови уређења и изградње дисперзних туристичких садржаја ван насеља и концентрисане понуде у простору, за које се не раде урбанистички планови и урбанистички пројекти, садрже следеће одредбе:
– излетничке и планинарске стазе за пешаке, коњанике и планинске бициклисте користиће првенствено постојеће шумске и пољске путеве и стазе, уз уређење нових деоница, без угрожавања терена и шуме, са маркацијом и пратећим објектима;
– на теренима где нису непосредно угрожени туристи, дивљач и природа, могу се организовати и стазе за џипове и крос-мотоцикле;
– излетничке и планинарске стазе за пешаке, коњанике и планинске бициклисте су минималног профила од 2 m и нагиба до 60%, а стазе за џипове и крос-мотоцикле су профила од 4 m и нагиба до 60%;
– риболовне стазе и ревири подразумевају натурално уређење делова обале са неопходним пратећим објектима, уз повезивање са одговарајућим излетничким и планинарским стазама у складу са одговарајућим риболовним основама;
– риболовне стазе и ревири су профила од 2 m са приступима обали и малим приземним објектима склоништа;
– уређење ловишта обухвата организовање ловних резервата са хранилиштима и склоништима за дивљач и уређење ловних терена са ловачким објектима, у складу са одговарајућим ловним и шумским основама. Објекте ловишта у функцији узгоја и заштите дивљачи, лова и смештаја ловаца градити, од локалних, природних материјала, уклопљене у природни амбијент.
1.7. Основна правила уређења и грађења осталих инфраструктурних система
1.7.1. Саобраћај
Основна правила уређења и грађења саобраћајнe инфраструктурe су:
– заштитни појас државних путева II реда износи десет метара; 
– заштитни појас општинских путева износи пет метара;
– ширине заштитних појаса, примењују се и у насељима, осим ако није другачије одређено просторним, односно урбанистичким планом;
– у заштитном појасу поред јавног пута забрањена је изградња грађевинских или других објеката, отварање рудника, каменолома и депонија отпада и смећа као и постављање постројења, уређаја и инсталација, осим изградње саобраћајних површина пратећих садржаја јавног пута, постројења, уређаја и инсталација који служе потребама јавног пута и саобраћаја на јавном путу;
– у заштитном појасу може да се гради, односно поставља, водовод, канализација, топловод, железничка пруга и др. слични објекти, као и телекомуникациони и електро водови, инсталације, постројења и сл., по претходно прибављеној сагласности управљача јавног пута која садржи саобраћајно-техничке услове; 
	
– рекламне табле и панои, уређаји за сликовно или звучно обавештавање или оглашавање могу се постављати поред државног пута II реда на минималној удаљености од седам метара, поред општинског пута на минималној удаљености од пет метара, мерено са спољне стране од ивице коловоза;
– ограде, дрвеће и засаде поред јавних путева подизати тако да не ометају прегледност јавног пута и не угрожавају безбедност одвијања саобраћаја;
– профиле државних путева II реда у насељеним местима обезбедити као насељске саобраћајнице са елементима уличног профила који омогућује сегрегацију моторног (динамичког) и немоторног саобраћаја – обостране пешачке стазе са зеленим појасом између површина и по могућству одвојеном бициклистичком стазом. У зависности од обима саобраћаја у центрима насеља, предвидети и друга решења у циљу заштите насељских функција (мере успоравања саобраћаја и сл.);
– у делу насељених места обавезно је спровођење мера заштите од буке, вибрација и загађења ваздуха свих постојећих стамбених објеката;
– укрштаје државних путева II реда и осталих јавних путева међусобно решити укрштањима у нивоу са одговарајућом прегледношћу и осталим безбедносним мерама;
– општинске путеве пројектовати по устаљеним трасама атарским путевима са минимизацијом новог заузимања пољопривредног и шумског земљишта, али са обезбеђењем потребних елемената за безбедна кретања; 
	
– приступни путеви до туристичких садржаја се воде кроз утврђене коридоре, а димензије и изграђеност коловоза (земљани, тврди или савремени застор) утврђују се у зависности од очекиваног саобраћаја;
– због претње од хаварије возила и доспећа штетних материја са коловоза у језеро (загађење нафтним дериватима и тешким металима), на деоници „сервисно-градилишног пута” Селова–Магово, чија ће функција бити сервисирање и одржавање акумулације према техничкој документацији која је урађена за овај пут, успоставља се строг режим заштите, уређења и коришћења, који дозвољава моторни саобраћај уз ограничењe брзине; са одбојницима и повишеним ивичњацима пута за заштиту од могућих хаваријских исклизнућа возила, спречавање испирање коловоза изван банкина у правцу језера; и одвођење отпадних вода до таложника (сепаратора);
– дуж свих постојећих и планираних путева (нове саобраћајнице се ограничавају на категорију општинских јавних, пољских и шумских путева) у приобалном појасу и подручју уже зоне заштите обавезно је обезбеђивање инфраструктуре за прикупљање атмосферских вода са сепараторима нафтних деривата.
– обавезна је израда Процене утицаја на животну средину новопројектованих (планираних) саобраћајница у складу са „Уредбом о утврђивању Листе пројеката за које је обавезна процена утицаја и Листе пројеката за које се може захтевати процена утицаја на животну средину” („Службени гласник РС”, број 114/08) – студијом о процени утицаја на животну средину извршиће се анализа и процена негативних утицаја и предложиће се мере заштите.
1.7.2. Телефонска мрежа
Трасе каблова претплатничке телекомуникационе мреже одређене су регулацијом саобраћајница и налазе се у простору тротоара на 1 m од ивичњака или регулационе линије зависно од постојећих инфраструктурних мрежа у саобраћајници.
На деловима где није извршена регулација саобраћајница по урбанистичкој документацији полагање каблова вршиће се у регулационој ширини саобраћајница и то на растојању 0,5 m од ограда дворишта, тј. од регулационе линије саобраћајнице, са обавезом да се исти заштите или изместе о трошку инвеститора код реализације саобраћајница по урбанистичкој документацији.
Дубина полагања каблова претплатнике телекомуникационе мреже је 0,8–1 m од коте постојећег терена.
Кабловску телекомуникациону канализацију са минимално четири отвора градити под следећим условима:
– дубину рова одредити према профилу канализације, с тим да заштитни слој земље у тротоару над блоковима буде најмање 0,60 m, док заштитни слој земље над блоковима у коловозу буде најмање 0,80 m;
– за израду кабловске телекомуникационе канализације употребити ПВ цеви спољњег пречника 110 mm, преко песка до 0,1 m. ПВ цеви постављати на ПВ држачима;
– нивелета горње бетонске плоче и поклопца кабловског окна биће једнака нивелети површине на којој је изграђен (тротоар, коловоз);
– кабловска окна изградити од опека унутрашњих димензија 2,0 х 1,5 х 1,8 m;
– оптички кабл се може полагати у исти ров са претплатничким кабловима. Димензије рова за полагање оптичког кабла износе 0,4 х 0,8 m;
– капацитет претплатничке телефонске мреже, тј. претплатничких каблова срачунати тако да задовољи постојеће и планиране потребе насеља и за задовољавање наведених потреба. Инсталираће се део капацитета претплатничке мреже као „живе” парице у постојећем делу насеља, а у резерви ће остати одређен број парица ради задовољења будућих потреба;
– ширина рова за полагање каблова је димензија 0,4 х 0,8 m;
– на местима преласка каблова преко саобраћајница поставити полиетиленске цеви пречника 110 mm, а дужине – ширина коловоза плус 0,60 m, кроз које ће се положити кабл. Дубина полагања полиетиленских цеви износи 1,20 метара од коте терена;
– изводе градити самостојећим изводно-разводним орманима и унутрашњим изводима у објектима;
– самостојећи ормани су на бетонском постољу габарита не већег од 50 х 40 cm и дубине до 0,6 m постављени на граници тротоара и стамбених парцела (на граници регулационе линије), тако да се не омета прилаз објектима;
Код пројектовања и изградње приступне (претплатничке) телефонске мреже морају се поштовати следећи услови:
– при паралелном вођењу телефонских и енергетских каблова минимално растојање је 0,3 m за водове 1 kV, односно 0,5 m за водове 10 и 35 kV. Код укрштања, електроенергетски кабл се полаже испод телефонског кабла са минималним растојањем од 0,5 m. Најмањи угао укрштања телефонског и електроенергетског кабла износи 45º;
– при паралелном полагању телефонских каблова са водоводном и канализационом мрежом минимално хоризонтално растојање је један метар. Код укрштања телефонских каблова са водоводном и канализационом мрежом, телефонски кабл се полаже изнад водоводне и канализационе мреже са минималним растојањем од 0,2 m од темена водоводне или канализационе цеви, с тим што се телефонски кабл полаже у заштитну цев постављену управно на трасу водовода или канализације у дужини најмање од по један метар лево и десно од цеви и
– прелазак телефонских каблова преко асфалтираних улица вршити бушењем трупа улица, са постављањем ПЕ цеви пречника 110 mm на дубини од 1,2 m од коте коловоза.
1.7.3. Електроенергетска мрежа
Заштитна зона далековода за напонски ниво 110 kV износи 60 m (2x30,0 m од осе далековода) за ненасељена подручја, односно 50 m (2x25,0 m од осе далековода) за насељена подручја.
Заштитна зона далековода напонског нивоа 35 kV износи: за једноструки вод заштитна зона је ширине 15,0 m (2 х 7,5 m од осе далековода), а за двоструки вод заштитна зона је ширине 16,0 m (2 х 8,0 m од осе далековода).
У коридору (заштитној зони) далековода не дозвољава се подизање објеката високоградње као ни подизање засада виших од 3 m. У делу вода где постоје објекти високоградње и на прелазима саобраћајница, морају се задовољити прописана хоризонтална и вертикална одстојања, а сам вод мора имати појачану механичку и електричну заштиту.
У складу са Правилником о техничким нормативима за изградњу надземних електроенергетских водова називног напона од 1 до 400 kV („Службени лист СФРЈ”, број 65/88 и „Службени лист СРЈ”, број 18/92), изградња објеката (који нису намењени за трајни боравак људи) и друге инфраструктуре у коридору заштитног и извођачког појаса далековода је по правилу могућа. Обавеза инвеститора је да у фази планирања, пројектовања и изградње објекта или инфраструктуре прибави услове, сагласност и по потреби обезбеди надзор од стране електропривредног предузећа надлежног за изградњу/газдовање далеководом.
Новопланиране електроенергетске каблове полагати по планираним трасама и по трасама постојећих електроенергетских водова према техничким прописима, где се број каблова по траси не ограничава с тим да ширина рова није већа од 0,8 метара.
Трасе електроенергетских каблова одређене су регулацијом саобраћајница и налазе се у простору тротоара.
Ширина рова за полагање каблова износи 0,6–0,8 m, а дубина 0,8–1 m.
На прелазима саобраћајница постављати ПВ цеви пречника 100 mm, дужине зависно од регулационе ширине саобраћајнице.
При укрштању или паралелном вођењу кабла са инфраструктурним инсталацијама предвидети одстојања и заштиту истих од кабла и обрнуто, у дужини према важећим прописима, односно према условима власника инсталација:
– при паралелном вођењу хоризонтално растојање енергетског кабла од цевовода водовода и канализације треба да износи најмање 0,3 m;
– при укрштању енергетског кабла са водоводном и канализационом мрежом кабл може бити испод или изнад цеви водовода или канализације са минималним растојањем 0,3 m, а у случају да не може да се испоштује овај услов кабл увући у заштитну цев;
– при паралелном вођењу са телекомуникационим кабловима минимално растојање треба да износи 0,5 m;
– укрштање енергетских и телекомуникационих каблова врши се на растојању од 0,5 m. Угао укрштања треба да буде што ближи правом углу, али не мањи од 45 степени. Енергетски кабл се по правилу поставља испод телекомуникационог кабла;
– укрштање гасовода са електроенергетским подземним високонапонским кабловима извешће се тако да се гасовод полаже испод електроенергетског кабла са минималним растојањем од 0,5 m од електроенергетског кабла до врха цеви гасовода;
– при паралелном вођењу гасовода и високонапонских или нисконапонских каблова одстојање треба да износи 0,5 m.
Прелазак електроенергетских каблова преко асфалтираних улица вршити бушењем трупа улица, са постављањем ПЕ цеви пречника 110 mm, на дубини од 1,20 m од коте коловоза.
Због потреба интервенција и ревитализације електроенергетског система у постојећим коридорима електроенергетске инфраструктуре могу се обављати радови на одржавању, санацији, адаптацији и реконструкцији.
1.7.4. Гасификација
Мерно-регулационе станице
Приликом изградње мерно-регулационих станица (у даљем тексту: МРС), потребно је обезбедити зоне опасности, и то:
1) Зона опасности 1 – зона у којој се при нормалном раду могу појавити запаљиве или експлозивне смеше ваздуха и гаса – полупречника 1m од елемената гасних инсталација МРС.
2) Зона опасности 2 – зона у којој се могу појавити запаљиве или експлозивне смеше ваздуха и гаса у ванредним условима – полупречника 3m од елемената гасних инсталација МРС.
Оквирне димензије мерно-регулационих станица су 10 m x 15 m. Све радове изводити у складу са Правилником о условима за несметан и безбедан транспорт природног гаса гасоводима притиска већег од 16 bar („Службени гласник РС”, број 37/13) и другим важећим прописима.
Гасоводна мрежа средњег притиска
За трасу гасовода првенствено користити зелени појас у тротоару. У случају да то није могуће користи се слободни коридор у коловозној површини. Дубина укопавања гасовода је минимум 0,8 m, мерено од горње ивице цеви до површине тла, а на кратким деоницама може бити и до 0,6 m. 
	
Минимално дозвољено растојање гасовода (од ближе ивице цеви гасовода до ближе ивице темеља) за гасовод средњег притиска (6-12 bar) износи 3,0 m.
Минимално дозвољено растојање при укрштању и паралелном вођењу гасовода са другим гасоводом и техничким инфраструктурама дато је у табели 21.
Табела 21. Минимално дозвољено растојање при укрштању и паралелном вођењу гасовода




Објекат

Минимално дозвољено растојање (m)




укрштање

паралелно вођење



Гасоводи међусобно

0.2

0.6



Од гасовода до даљинских магистралних топловода, водовода и канализације


0.2

0.3



Од гасовода до проходних канала магистралних
топловода

0.5

1.0



Од гасовода до нисконапонских и високонапонских електро каблова


0.3

0.6



Од гасовода до телефонских каблова

0.3

0.5



Од гасовода до водова хемијске индустрије и
технолошких флуида

0.2

0.6



Од гасовода до бензинских пумпи

-

5.0



Од гасовода до шахтова и канала

0.2

0.3



Од гасовода до високог зеленила

-

1.5



Вертикална растојања између гасовода и других цевовода и електричних водова при њиховом мимоилажењу морају бити:
– до цевовода при пречнику до DN300 – не мање од пречника гасовода, али не мање од 100 mm; при пречнику гасовода изнад DN300 – не мање од 300 mm;
– до ваздушних линија електричних водова при највећем угибу: до 1 kV – не мање од 1 m, 1 – 35 kV – не мање од 3 m, 35–110 кV – не мање од 4 m, до 380 kV – не мање од 6 m.
Прелази гасовода преко река, канала и других водених препрека могу бити подводни и надводни, према условима надлежне водопривредне организације. Гасоводи се могу полагати на мостовима армирано-бетонске, металне и камене конструкције. На обалама се морају поставити запорни органи. Дубина полагања гасовода испод пловних река мора бити најмање 1 m, а код непловних водених препрека најмање 0,5 m, рачунајући од горње ивице цеви до стабилног дна или према условима које одреди надлежна водопривредна организација. 
	
Када се гасовод поставља испод јавних путева, када се укршта са јавним путем и железничким пругама или када се полаже у регулационом појасу јавних путева, исти мора бити заштићен (заштитна цев, бетонски канал и сл. или друга одговарајућа и боља заштита). 
	
При укрштању гасовода са јавним путевима, гасовод се води по правилу под углом од 90° у односу на осу колосека. Само изузетно се тај угао може смањити до угла од 75° (евентуално и 60°), уз документовано образложење. При укрштању гасовода са јавним путевима, потребна је сагласност надлежних организација.
Минимална дубина укопавања гасовода при укрштању са јавним путевима или изузетно при вођењу испод коловозне површине, мора се одредити према дебљини коловозне конструкције и саобраћајном оптерећењу, и дубина између горње површине коловоза и горње површине заштитне цеви не сме бити мања од 1,0 m. Минималне дубине на укрштању са градским аутопутевима одредиће се посебно за сваки случај у условима надлежне радне организације.
При укрштању гасовода са јавним путевима, крајеви заштитне цеви морају бити ван подручја или зоне објекта за најмање 1 m са сваке стране.
Дистрибутивна гасоводна мрежа ниског притиска
Дистрибутивни гасовод не полаже се испод зградa и других објеката високоградње.
При паралелном вођењу или укрштању са цевоводима који служе за транспорт топлих флуида, дистрибутивни гасовод поставља се на растојању којим се обезбеђује да температура полиетиленске цеви не буде већа од 20 ºC. При паралелном вођењу дистрибутивног гасовода са подземним водовима, минимално светло растојање износи 40 cm, а у изузетним случајевима може бити најмање 20 cm. При укрштању дистрибутивног гасовода са подземним водовима минимално светло растојање износи 20 cm, а при вођењу гасовода поред темеља 1 m.
У подручјима у којима може да дође до померања тла које би угрозило безбедност дистрибутивног гасовода, примењују се одговарајуће мере заштите.
Дистрибутивни гасовод полаже се у канал под условом да се канал природно проветрава или да се простор око полиетиленске цеви потпуно испуни песком, односно да се дистрибутивни гасовод постави у заштитну цев која мора да буде озрачена.
Дубина укопавања дистрибутивног гасовода износи од 0,6 m до 1 m (у зависности од услова терена). Изузетно дубина укопавања може бити и 0,5 m, мерено од горње ивице цеви до коте терена, под условом да се предузму додатне техничке мере заштите.
Укрштање гасовода са саобраћајницама врши се полагањем гасовода у заштитну цев, односно канал. Изузетно укрштање се врши и без заштитне цеви, тј. канала, уколико се претходним прорачунском провером утврди да је то могуће. Заштитна цев на пролазу испод пута мора бити дужа за минимум 1 m са једне и са друге стране крајњих тачака попречног профила пута. 
	
Траса гасовода се видљиво обележава ознакама са таблама опоменицама. Гасовод је у рову на дубини од 30–40 cm у односу на коту терена обележен упозоравајућом траком жуте боје са натписом „ГАС”.
Све радове изводити у складу са Правилником о техничким нормативима за пројектовање и полагање дистрибутивног гасовода од полиетиленских цеви за радни притисак до 4 бара („Службени лист СРЈ”, број 20/92) и другим важећим законима и прописима.
Заштитна зона за примарну градску гасоводну мрежу износи 3 m са обе стране, мерено од ивице гасовода, а зона заштите за секундарну (дистрибутивну) мрежу ниског притиска (до 4 бара) је 1m са обе стране. У овим зонама је забрањена изградња објеката супраструктуре.
1.7.5. Обновљиви извори енергије 
Постојећи законски оквир који се непосредно односи на припрему документације и изградњу постројења обновљивих извора енергије(у даљем тексту: ОИЕ) чине прописи из подручја енергетике, водопривреде, пољопривреде, уређења простора и изградње објеката, заштите животне средине, имовинско-правних односа.
За све пројекте везане за изградњу постројења ОИЕ неопходно је, у складу са Уредбом о утврђивању листе пројеката за које је обавезна процена утицаја и Листе пројеката за које се може захтевати процена утицаја на животну средину и другим прописима везаним за заштиту животне средине, утврдити да ли постоји потреба за израду студије о процени утицаја на животну средину. 
	
Поред наведених потенцијалних локација за изградњу МХЕ могуће су и друге локације на водотоцима у обухвату Просторног плана уколико задовољавају одређене услове на основу хидролошких мерења и прорачуна енергетских ефеката, а у складу са смерницама ППРС, Водопривредне основе Србије, одговарајућим стратегијама и планова за изградњу МХЕ. 
	
Изградња МХЕ условљена је степеном и условима заштите простора у коме су исте лоциране, јер оне нису еколошки прихватљиве и ограничава се њихова изградња у деловима Просторног плана са режимом заштите II степена, а забрањује се у деловима са режимом I степена.
Дозвољава се издавање локацијске и грађевинске дозволе за изградњу малих хидроелектрана на основу техничке документације израђене од стране овлашћеног пројектанта (у складу са законом и смерницама ППРС) уз прибављање свих неопходних услова из домена заштите природе, водопривреде, енергетике и свих других области прописаних законом.
Објекти МХЕ морају се градити тако да:
– после искоришћене енергије вода буде враћена истог квалитета у водоток;
– не умањују степен заштите и не отежавају спровођење мера заштите од штетног дејства вода;
– не погоршава услове санитарне заштите;
– не угрожавају минимални одрживи проток у водотоку;
– максимална спратност објекта машинске зграде у функцији МХЕ је „П”, уз могућност изградње подземних етажа;
– висина објекта ће се одредити на основу пројектне документације, у зависности од технологије;
– забрањено је директно испуштање отпадних вода у водоток;
– паркинг простор предвидети у оквиру грађевинске парцеле. 
Неопходно је избегавати решења са дугим деривационим каналима и њихову дужину свести на неопходни минимум.
У случају градње већег броја МХЕ на истом водотоку треба испитати њихов кумулативни утицај на животну средину.
Критеријуме енергетске ефикасности треба уважити код пројектовања и избора опреме постројења, а касније и приликом коришћења и одржавања објеката МХЕ.
Уколико није могуће директно спровођење из Просторног плана, за потребе изградње објеката МХЕ снаге веће од 1 MW предвиђена је даља разрада Просторног плана плановима детаљне регулације. За објекте МХЕ снаге мање од 1 MW, предвиђена је разрада урбанистичким пројектима. 
	
Приликом одређивања локација за изградњу ветропаркова нарочито посветити пажњу ризику по животну средину (бука и утицај на животињски свет) и процени прихватљивости тог ризика са становишта домаћих прописа у области заштите природе и животне средине. Није дозвољена изградња ветропаркова у I и II режиму заштите заштићеног подручја, као и унутар граница IBA подручја без обзира на режим заштите.
Ветропаркови се могу градити на свим за то погодним локацијама у обухвату Просторног плана, уколико се након мерења и анализа утврди да су погодне за изградњу и испуњавају све услове из области заштите природне средине. Режимом заштите III степена, ограничени су радови и активности за изградњу ветрогенератора и то само на изградњу у значајно измењеним антропогеним подручјима у граничним зонама спољашњих граница III степена заштите.
Локације соларних електрана ће се одредити накнадно, након даљих истраживања, испитивања и утврђивања економске исплативости. Дозвољена је изградња соларних електрана на свим локацијама у обухвату Просторног плана које испуњавају услове у складу са законом, осим у зонама заштите простора са режимом I степена, где је изградња забрањена и II степена, где је ограничена. Препоручује се да се за избор земљишних локација соларних електрана користе девастиране површине и земљишта која се не могу користити за пољопривредну производњу.
Локације за објекте предвиђене за коришћење биомасе у обухвату Просторног плана утврдиће се на основу техноекономских анализа, и могуће их је градити на свим локацијама које испуњавају услове за то, а у складу са законом и важећим прописима. Режимима заштите II и III степена, ограничени су радови и активности за електране на биогас максимално инсталисане снаге до укупно 1 MW за II степен заштите и 5 MW за III степен заштите.
За потребе изградње објеката ветрогенератора и соларних фотонапонских постројења (соларних електрана) и постројења за биомасу, предвиђена је даља разрада Просторног плана плановима детаљне регулације. За објекте снаге мање од 1 MW, могућа је разрада урбанистичким пројектима. 
	
Критеријуме енергетске ефикасности треба уважити код пројектовања и избора опреме постројења, а касније и приликом коришћења и одржавања свих објеката обновљивих извора енергије.
1.7.6. Правила уређења и грађења за зону МХЕ „Селова”
1.7.6.1. Обухват, граница и подела простора
Зона мале хидроелектране „Селова”је денивелисани плато у подбранском делу водоакумулације „Селова” на десној обали реке Топлице, између потпорног зида изграђеног дуж њеног регулисаног корита и приступне саобраћајнице која иде од стационаже око km 24+140 државног пут IIА реда број 213 код насеља Селова, до подбранског платоа на десној обали Топлице (у даљем тексту: приступне саобраћајнице). Зона обухвата део подручја посебне намене на територији општине Куршумлија, површине око 3.500,00 m2 (Детаљна карта за спровођење Просторног плана за зону МХЕ „Селова” бр. 1. „Намена површина комплекса зоне МХЕ са регулацијом, нивелацијом и аналитичко-геодетским елементима”, у даљем тексту: Детаљна карта бр. 1). 
	
Границом зоне МХЕ обухваћени су делови катастарских парцела бр. 1252/2, 712 и 711 КО Селова (комплекс машинске зграде са припадајућим објектима) и делови катастарских парцела бр. 464/1 и 1252/2 КО Селова (приступне саобраћајнице са доводним цевоводом). Граница просторне целине (Зона МХЕ „Селова”) дефинисана је и аналитички, координатама тачака од тачке број 1 до тачке број 35 (прилог уз Детаљну карту бр. 1).
Грађевинско подручје представља цело подручје обухваћено границом зоне МХЕ.
1.7.6.1.1. Планирана намена простора и подела на уже целине
Организација простора и концепт уређења Зоне МХЕ „Селова” заснива се на функцијском и техничко-технолошком принципу и успостављању целина и режима коришћења простора према планираним наменама (водни објекти и локација МХЕ) и према етапности остваривања планских решења (планирани и изведени објекти).
Зона МХЕ „Селова” састоји се из следећих физичких, функцијских и техничко-технолошких целина и објеката: прекидне коморе и доводних цевовода; машинске зграде и одводне ваде; саобраћајних и зелених површина. Зона МХЕ „Селова” (Детаљна карта бр. 1) подељена је на две просторне целине:
– Целина А1: Комплекс машинске зграде са припадајућим објектима, и
– Целина А2: Приступне саобраћајнице са доводним цевоводом.
Целина А1 тј. комплекс машинске зграде са припадајућим објектима град се и на деловима катастарских парцела бр. 1252/2, 712 и 711 КО Селова и одређен је аналитички координатама тачака 2, 3, 4, 5, 6, 7, 36. и 37. (прилог уз Детаљну карту бр. 1). Овај комплекс има намену енергетског објекта за производњу електричне енергије. У оквиру ове целине градиће се:машинска зграда; анекс за смештај разводног постројења; простор за смештај трафоа; и одводна вада.
Целина А2 тј. приступне саобраћајнице са доводним цевоводом гради се на деловима катастарских парцела бр. 464/1 и 1252/2 КО Селова и одређен је аналитички координатама тачака 8-35, 1, 2, 37. и 36. (прилог уз Детаљну карту бр. 1). У оквиру ове целине градиће се:прекидна комора; доводни цевовод; приступне саобраћајнице и зелене површине.
1.7.6.2. Правила уређења Зоне МХЕ „Селова”
Зона МХЕ „Селова” уређује се као површина јавне намене за изградњу водопривредних објеката, коришћење и одржавање тих објеката, укључујући и њихову евентуалну реконструкцију, као и за изградњу енергетског објекта МХЕ „Селова”.
1.7.6.2.1. Правила уређења комплекса машинске зграде са припадајућим објектима
Комплекс машинске зграде са припадајућим објектима (целина А1) је морфолошки и техничко-технолошки карактеристична целина у оквиру зоне МХЕ и гради се са следећим објектима:машинска зграда; анекс за смештај разводног постројења; простор за смештај трафоа; и одводна вада.
Машинска зграда МХЕ „Селова” требало би да буде изграђена у складу са технолошким и функционалним захтевима тако да се предвиди одговарајући број агрегата. Спратност објекта је По+П (подрум+приземље), а висина ће се одредити пројектом, у зависности од функције и технолошких потреба. Такође, у оквиру зграде треба бити предвиђен и простор који ће се користити за монтажу и демонтажу опреме и одржавање. Подземна етажа (укопани део објекта) је простор у коме се налазе турбине, а надземна етажа је простор у коме се налази електроопрема, опрема за управљање радом електране и кран за манипулацију опремом.
Турбински агрегати требају бити типски агрегати у комплету са одговарајућим генератором и регулатором. Нормално стартовање и заустављање агрегата као и регулација протока кроз агрегат врши се отварањем или затварањем спроводног апарата турбине. У нормалној експлоатацији се отварање и затварање затварача врши у мирној води. Једино се у случај евентуалног отказа на спроводном апарату затварање затварача врши при пуном протоку воде. За генератор се мора поставити услов да може да издржи рад са брзином обртања при побегу у трајању од минимум два минута. Вода која је прошла кроз турбинске агрегате одводи се изливним каналима. Сифон сваког агрегата уроњен је у посебан канал. Обликом канала омогућити да излив турбинског одвода у свим режимима рада, као и при старту, буде потопљен.
Анекс за смештај разводног постројења је простор уз простор машинске зграде у коме ће бити смештено разводно постројење. Разводно постројење МХЕ ће се састојити од модуларних, металом оклопљених типски атестираних ћелија, називног напона 10 kV. Приступ разводном постројењу биће могућ само са предње стране. 
	
Простор за смештај трафоа је простор непосредно уз анекс. За трансформацију генераторског напона на мрежни прикључни напон предвидети одређен број трансформатора који се одређује пројектном документацијом и бројем потребних агрегата према пројектованом протоку. Они треба да буду трансформатори предвиђени за спољашњу или унутрашњу монтажу. Поред ових трансформатора, биће постављен још један трансформатор за сопствену потрошњу електране. Трансформатор сопствене потрошње, обезбедиће напајање потрошача унутар електране.
Одводна вада је простор где се вода из турбина излива и она се налази непосредно низводно од слапишта опточног тунела.
1.7.6.2.2. Правила уређења приступне саобраћајнице са доводним цевоводом
Приступна саобраћајница са доводним цевоводом је целина у оквиру зоне МХЕ и гради се са следећим објектима:прекидна комора; доводни цевовод; приступне саобраћајнице; и зелене површине.
Прекидна комора је простор који је већ изграђен и служи за умирење воде. Комора је у основи квадратног облика, димензија 4,4 x 4,4 m. Представља већ изграђени објекат до кога се доводи напојни цевовод МХЕ. 
	
Доводни цевовод је напојни цевовод МХЕ и наставак је постојећег тунелског довода воде за будућу малу електрану који се полаже од прекидне коморе. Укупна дужина новог цевовода је око 120 m. Цевовод се полаже као укопан у земљаном рову.
На првом делу трасе цевовод се полаже дуж приступног пута објекту прекидне коморе. Затим се управно у односу на објекат машинске зграде спушта низ косину и испред машинске зграде цевовод пролази испод приступног пута.
Испред улаза у машинску зграду доводни цевовод се рачва према сваком од потребних агрегата.
Простор непосредно уз цевовод у коме се утврђују посебна правила коришћења и уређења за потребе изградње цевовода дефинисан је као радни појас. Ширина радног појаса цевовода износи осам метара (по четири метра са сваке стране осовине цевовода).
Траса планираног цевовода дефинисана је координатама преломних тачака осовине цевовода од броја 45 до 50 (прилог уз Детаљну карту бр. 1).
У радном појасу цевовода обезбеђује се простор за полагање цевовода, службеног пролаза за потребе извођења радова, надзор и редовно одржавање инсталација цевовода. Прибављање земљишта у јавно власништво (потпуна експропријација односно право трајног заузећа) не спроводи се у делу радног појаса.
Приступне саобраћајнице у зони МХЕ до целине А1 је ширине шест метара, а остале интерне саобраћајнице су променљивих димензија до шест метара и прилагођене су размештају опреме односно претежној намени (сервисна и др). Саобраћајне површине до целине А1 градити за тежак моторни саобраћај. Трасе саобраћајница дефинисане су координатама преломних тачака осовина саобраћајница од броја 38 до 43 (прилог уз Детаљну карту бр. 1).
1.7.6.2.3. Прикључење на електроенергетски систем
Прикључење на електроенергетски систем извршиће се у ТС 35/10 kV „Селова” на напонском нивоу 10kV. Прикључење извршити полагањем нових кабловских 10 kV водова у ров по траси приступне саобраћајнице која иде од стационаже око km 24+140 државног пута IIА реда број 213 код насеља Селова и даље по траси државни пута IIА реда број 213 до ТС 35/10kV „Селова”. 
	
За прикључење МХЕ на електроенергетски систем, потребно је испунити услове које дефинише Техничка препорука бр. 16 – „Основни технички захтеви за прикључење малих електрана на дистрибутивни систем” (друго издање интерног стандарда Јавног предузећа„Електропривреда Србије”, Дирекција за дистрибуцију електричне енергије Србије) и потребно је обезбедити услове и мишљења од привредног друштва за дистрибуцију електричне енергије „ЈУГОИСТОК” ДОО Ниш.
1.7.6.2.4. Мере заштите
Ради заштите од пожара објекти морају бити реализовани према одговарајућим техничким противпожарним прописима, стандардима и нормативима:
– објекти морају бити реализовани у складу са Законом о заштити од пожара („Службени гласник СРС”, број 111/09);
– објектима мора бити обезбеђен приступ за ватрогасна возила у складу са Правилником о техничким нормативима за приступне путеве, окретнице и уређење платоа за ватрогасна возила у близини објекта повећаног ризика од пожара („Службени лист СРЈ”, број 8/95);
– објекти морају бити реализовани у складу са Правилником о техничким нормативима за електричне инсталације ниског напона („Службени лист СФРЈ”, бр. 53/88 и 54/88 и „Службени лист СРЈ”, број 28/95) и Правилником о техничким нормативима за заштиту објеката од атмосферског пражњења („Службени лист СРЈ”, број 11/96);
– изградња електроенергетских објеката и постројења, мора бити реализована у складу са Правилником о техничким нормативима за заштиту електроенергетских постројења и уређаја од пожара („Службени лист СФРЈ”, број 74/90) и Правилником о техничким нормативима за заштиту нисконапонских мрежа и припадајућих трансформаторских станица („Службени лист СФРЈ”, број 13/78 и „Службени лист СРЈ”, број 37/95); 
	
– обезбедити потребну отпорност на пожар конструкције објекта (зидова, међуспратне таванице и челичних елемената), сходно СРПС У.Ј1 240;
– предвидети употребу материјала и опреме за коју се могу обезбедити извештаји и атестна документација домаћих акредитованих лабораторија и овлашћених институција за издавање атеста;
– применити одредбе Правилника о техничким нормативима за пројектовање и извођење завршних радова у грађевинарству („Службени лист СФРЈ”, број 21/90);
– обезбедити сигурну евакуацију употребом негоривих материјала (СРПС У.Ј1.050) у обради ентеријера и конструкцијом одговарајуће отпорности на пожар, постављањем врата са одговарајућим смером и начином отварања.
Према Закону о стратешкој процени утицаја на животну средину („Службени гласник РС”, бр. 135/04 и 88/10) у оквиру Стратешке процене утицаја на животну средину Просторног плана подручја посебне намене слива акумулације „Селова” сагледана је зона МХЕ „Селова”.
1.7.6.3. Правила грађења Зоне МХЕ „Селова”
1.7.6.3.1. Правила грађења комплекса машинске зграде са припадајућим објектима
У простору комплекса машинске зграде са припадајућим објектима (целина А1) је дозвољена изградња објеката који су у функцији намене енергетског објекта МХЕ.
Грађевинска парцела за изградњу објеката обухвата делове катастарских парцела бр. 1252/2, 712 и 711 КО Селова и одређена је аналитички координатама тачака 2, 3, 4, 5, 6, 7, 36. и 37. (прилог уз Детаљну карту за спровођење Просторног плана за зону МХЕ „Селова” бр. 1. „Намена површина комплекса зоне МХЕ са регулацијом, нивелацијом и аналитичко-геодетским елементима”).
Положај планираних објеката машинске зграде, анекса за смештај разводног постројења, простора за смештај трафоа и одводне ваде је условљен технолошким и техничким решењем. У начелу од јужне границе парцеле грађевинска линија је удаљена три метра (Детаљна карта за спровођење Просторног плана за зону МХЕ „Селова” бр. 1. „Намена површина комплекса зоне МХЕ са регулацијом, нивелацијом и аналитичко-геодетским елементима”).
Највећи дозвољени индекс заузетости износи 60%.
Спратност објекта је Р0+Р (подрум+приземље), а висина ће се одредити пројектном документацијом у зависности од функције и технолошких потреба. Висина других објеката дефинисаће се пројектом, а условљена је типом уређаја.
Поред наведених објеката на истој грађевинској парцели могућа је изградња објеката у функцији главног објекта (мреже инфраструктуре) – пратећи објекти.
Приступ парцели обезбеђује се преко приступне саобраћајнице која је дефинисана регулационим и нивелационим подацима.
Постављање ограде није обавезно по граници парцеле, али је њену диспозицију потребно усагласити са пројектом грађевинског и електромонтажног дела.
1.7.6.3.2. Правила грађења приступне саобраћајнице са доводним цевоводом
Прекидна комора је простор који је већ изграђен и служи за умирење воде. Комора је четвртастог пресека, димензија 4,4 x 4,4 m. Представља већ изграђени објекат до кога се доводи напојни цевовод МХЕ. 
	
Доводни цевовод је челични цевовод МХЕ и наставак је постојећег тунелског довода воде за будућу малу електрану. Према предвиђеном гарантованом протоку и пројектној документацији биће одређен пречник доводног цевовода. Укупна дужина новог цевовода је око 120 m. Цевовод ће се извести од подужно заварених цеви. Материјал цевовода је Č.0361. Цевовод се полаже као укопан у земљаном рову.
На првом делу трасе цевовод се полаже дуж приступног пута за објекат прекидне коморе. Затим се управно у односу на објекат машинске зграде спушта низ косину под нагибом од 35º. На низводном делу трасе цевовод је хоризонталан. Испред машинске зграде цевовод пролази испод приступног пута.
Испред улаза у машинску зграду доводни цевовод се рачва према сваком од предвиђених агрегата на пројектовани број мањих цевовода.
Радови на изградњи цевовода обухватају припремне, главне и завршне радове. У свим етапама се спроводе мере предвиђене прописима у вези заштите на раду, интерним правилницима извођача радова и упутствима инвеститора, испоручиоца опреме и надзорног органа. Све етапе радова се правовремено пријављују надлежним службама, организацијама које су условиле надзор, органима локалне самоуправе и другим корисницима простора у близини цевовода.
Приступне саобраћајнице у зони МХЕ су планиране. Тренутно на простору на ком се планира изградња МХЕ „Селова” постоје интерни и градилишни путеви до подбранског платоа. Комплекс МХЕ „Селова” прикључује се на мрежу јавних саобраћајница на стационажи око km 24+140 Државног пута IIА реда број 213. 
	
До постројења МХЕ планирана је саобраћајница ширине 6 m за тешки теретни саобраћај. До прекидне коморе је планирана саобраћајница ширине 6 m за лаки теретни саобраћај која је пре свега сервисне намене. Саобраћајнице су без тротоара осим у делу постројења, уз које је планиран манипулативни плато за службена возила.
V. ИМПЛЕМЕНТАЦИЈА
1. ИНСТИТУЦИОНАЛНИ ОКВИР ИМПЛЕМЕНТАЦИЈЕ И УЧЕСНИЦИ У ИМПЛЕМЕНТАЦИЈИ
Институционални оквир подразумева институционалну организацију и одговорност у смислу управљања подручјем у складу са одредбама Закона о водама, уз поштовање релевантних међународних докумената која се односе на заштиту вода. 
	
За потребе изградње водопривредних објеката (бране, шахтног прелива, опточног тунела који се касније претвара у одводни тунел шахтног прелива, а у који се улива темељни испуст, водозахватне куле) 1985. године, формирана је Радна организација „Селова” са седиштем у Куршумлији, чија улога је била руковођење пројектом изградње. Радна организација „Селова” реструктурирана је у Друштвено предузеће за водоснабдевање подручја Топлице и Ниша са седиштем у Куршумлији. На основу Споразума о сарадњи у вези са припремом техничке документације за постројење за прераду воде и цевовод Селова (од 1. новембра 2010. године, број 337-00-256/2010-069), општина Куршумлија обавезала се да оснује јавно предузеће које ће бити одговорно за спровођење пројекта изградње регионалног система за водоснадбевање „Селова”.
Кључни учесници у имплементацији Просторног плана, поред Друштвеног предузеће за водоснабдевање подручја Топлице и Ниша јесу:
– министарство надлежно за послове водопривреде и Републичка дирекција за воде: баве се политиком водопривреде и уређењем водних режима;
– министарство надлежно за здравље: доноси Решење о успостављању зона санитарне заштите водоакумулације Селова на основу елабората;
– надлежна министарства са одговарујућим дирекцијама и управама за послове водопривреде, здравља, пољопривреде, шумарства, животне средине, саобраћаја, изградњу објеката и др.;
– надлежна јавна предузећа за послове водопривреде;
– јединице локалне самоуправе (општина Брус, општина Куршумлија, град Ниш, општина Прокупље, општина Житорађа, општина Мерошина, општина Дољевац и општина Блаце) са својим дирекцијама за урбанизам и комуналним предузећима.
2. СМЕРНИЦЕ ЗА ИЗРАДУ УРБАНИСТИЧКИХ ПЛАНОВА И ДРУГЕ РАЗВОЈНЕ ДОКУМЕНТАЦИЈЕ ЗА ПОДРУЧЈЕ ПРОСТОРНОГ ПЛАНА
Просторни план ће се спроводити на следећи начин:
1) индиректно:
– применом планских решења у другим просторним плановима подручја посебне намене чији се обухват делом преклапа са подручјем овог просторног плана, и то: а) Просторног плана подручја посeбне наменe Националног парка Копаоник; и б) Просторног плана подручја посебне намене слива акумулације „Ћелије” на северном делу у обухвату овог Просторног плана који се односи на режиме заштите акумулације „Ћелије” (КО Радманово, Горње Левиће, Шошиће, Жарево и Батоте у општини Брус);
– применом и разрадом планских решења овог просторног плана у просторним плановима јединица локалних самоуправа за територије општина Брус и Куршумлија;
– разрадом планских решења урбанистичким и секторским плановима; и
2) директно:
– издавањем информације о локацији и локацијских услова на основу планских решења и пропозиција овог просторног плана у зони његове директне примене, за објекте у функцији водопривреде који се налазе у делу зоне I акумулације „Селова” (језеро до коте максималног успора 524,5 m н.в. и брану);
– издавањем информације о локацији и локацијских услова на основу планских решења и пропозиција овог просторног плана у зони његове директне примене, за Зону МХЕ „Селова”.
2.1. Спровођење и разрада просторног плана просторним и урбанистичким плановима, урбанистичко-техничком документацијом и програмима
Просторни план подручја посебне намене НП Копаоник усклађен је са овим просторним планом и спроводи се у границама обухвата тог планског документа. Нацрт просторног плана подручја посебне намене слива акумулације „Ћелије” усклађен је са овим просторним планом и спроводи се у границама обухвата тог планског документа који се односи на режиме санитарне заштите слива акумулације „Ћелије”. 
	
Скупштина општине Брус и Скупштина општине Куршумлија ускладиће у целости просторне планове општина и урбанистичке планове на обухваћеном делу територије својих општина са планским концепцијама, решењима и пропозицијама овог просторног плана пре њиховог доношења, односно донете просторне и урбанистичке планове у року од 12 месеци од дана ступања на снагу овог планског документа. До усклађивања са овим просторним планом, просторни планови обухваћених јединица локалне самоуправе и урбанистички планови могу се спроводити у деловима који су усклађени са планским концепцијама, решењима и пропозицијама овог просторног плана.
На основу овог просторног плана, скупштине општинa Брус и Куршумлија донеће у периоду до 2017. године следеће урбанистичке планове:
– План генералне регулације за Луковску Бању;
– План детаљне регулације за новоформиране делове грађевинских подручја насеља Мерћез и Пачарађа;
– План детаљне регулације за насеље Селова;
– План детаљне регулације за комплекс постројења за пречишћавање воде „Селова”; 
	
– План детаљне регулације за коридор магистралног цевовода; 
– План детаљне регулације обилазне деонице државног пута IIА реда број 213 са северне стране акумулације „Селова”, који повезује насеља Селову и Магово;
– План детаљне регулације приступне саобраћајнице од стационаже око km 24+140 на Државном путу IIА реда број 213 код насеља Селова, до подбранског платоа на десној обали Топлице;
– Планове детаљне регулације за планиране линијске и комуналне инфраструктурне системе за које је потребно утврђивање јавног интереса;
– Планове детаљне регулације за потребе изградње објеката хидроелектрана, МХЕ, ветрогенератора и соларних фотонапонских постројења (соларних електрана), постројења за биомасу као и за мале хидроелектране уколико су снаге веће од 1 MW, осим у случајевима када има довољно елемената за директно спровођење из овог просторног плана. Дефинисати правила уређења и грађења као и неопходне мере заштите животне средине, диспозицију објеката за производњу енергије из обновљивих извора као и место прикључка на електроенергетски систем Републике Србије;
– План детаљне регулације за потребе изградње објеката трафостаница 110/x kV и 35/10 kV. Дефинисати правила уређења и грађења као и неопходне мере заштите животне средине, диспозицију објеката за трансформацију електричне енергије као и место прикључења на електроенергетски систем Републике Србије;
– План детаљне регулације за потребе изградње објеката далековода напонског нивоа 110 kV и 35 kV. Дефинисати правила уређења и грађења као и неопходне мере заштите животне средине, утврдити тачну трасу стубова и објеката далековода за пренос електричне енергије као и место прикључења на електроенергетски систем Републике Србије;
– План детаљне регулације планираног аеродрома „Блажево”;
– План детаљне регулације или урбанистички пројекат, по процени локалне самоуправе за: туристичке пунктове Блажево, Жарево, Бозољин и привредни капацитет Блажево;
– Урбанистички пројекат за локације за изградњу објеката за производњу енергије из обновљивих извора, осим оних за које је дефинисана разрада плановима детаљне регулације.
До доношења планова генералне и детаљне регулације из претходног става, надлежан орган може да изда информацију о локацији и локацијску дозволу за реконструкцију или замену постојећих новим објектима на основу режима заштите, решења и правила овог просторног плана. На основу планских решења и пропозиција утврђених овим просторним планом, надлежан орган издаваће информацију о локацији и локацијску дозволу за изградњу нових објеката у габариту постојећих у зони II акумулације „Селова”, за чије делове није предвиђена израда одговарајућих урбанистичких планова.
У периоду после 2017. године, надлежне скупштине општина донеће по потреби одговарајуће урбанистичке планове за потребе проширења постојећих и евентуалног формирања нових гробаља у зони III и ван слива акумулације „Селова”.
На основу Закона о заштити животне средине (чл. 35. и 36.) и Закона о стратешкој процени утицаја на животну средину, у току имплементације Просторног плана препоручује се израда стратешких процена утицаја на животну средину за наведене урбанистичке планове, уз претходно прибављено мишљење надлежног органа за послове заштите животне средине.
2.2. Спровођење просторног плана у секторским плановима 
	и програмима
Спровођење и разраду у секторским плановима и програмима у складу са законом обезбеђују:
– министарство надлежно за водопривреду, тј. Републичка дирекција за воде, у сарадњи са Јавним водопривредним предузећем „Србијаводе” и ВПЦ „Морава”; усклађивањем и спровођењем програма антиерозионе заштите слива акумулације и прoгрaмa мoнитoрингa квaлитeтa вoдe у сливу Топлице;
– министарство надлежно за здравље издавањем решења о одређивању зона санитарне заштите изворишта водоснабдевања акумулације „Селова” по захтеву органа јединица локалних самоуправа општине Брус и општине Куршумлија (упоредо са израдом овог просторног плана и Извештаја о стратешкој процени утицаја Просторног плана подручја посебне намене слива акумулације „Селова” на животну средину, обрађивач – Јавно предузеће Завод за урбанизам Ниш је урадио Елаборат о зонама санитарне заштите акумулације „Селова” у складу са чланом 26. Правилника о начину одређивања и одржавања зона санитарне заштите изворишта водоснабдевања. На основу Елабората и предлога комисије за утврђивање услова о одређивању и одржавању зона санитарне заштите, министар здравља Републике Србије одређује зоне санитарне заштите изворишта водоснабдевања акумулације „Селова”, на основу члана 77. став 6. Закона о водама);
– новоосновано јавно предузеће биће надлежно за одржавање и управљање акумулацијом „Селова” у сарадњи са Републичком дирекцијом за воде, израдом и спровођењем програма којим ће се прецизирати примена мера санитарно безбедног прикупљање и пречишћавања свих отпадних вода, у складу са режимима датим овим просторним планом;
– скупштине обухваћених јединица локалне самоуправе доношењем средњорочних и годишњих програма развоја водоводне и канализационе инфраструктуре; планова управљања отпадом; плана проглашења ерозивних подручја и оперативног плана заштите од поплава за воде II реда;
– скупштине обухваћених јединица локалне самоуправе, у сарадњи са министарством надлежним за пољопривреду и шумарство, асоцијацијама пољопривредних произвођача и власницима земљишта, доношењем интегралних програма уређења пољопривредног земљишта у зонама II и III акумулације „Селова”, програма ревитализације пашњачког сточарења и програма развоја органске производње хране;
– Јавно предузеће за газдовање шумама „Србијашуме” у сарадњи са власницима земљишта, израдом програма газдовања шумама и ревизијом основа газдовања шумама за газдинске јединице које су обухваћене овим просторним планом;
– Jавно предузеће „Путеви Србије” надлежно за управљање државним путевима, у сарадњи са надлежним управама општина, усклађивањем средњорочних и годишњих програма изградње, рехабилитације и одржавања државних путева; 
	
– скупштине обухваћених јединица локалне самоуправе, уз помоћ надлежног министарства, туристичких организација, невладиних и др. организација, доношењем програма одрживог развоја туризма и програма изградње и уређења туристичке инфраструктуре и туристичких простора;
– управе обухваћених јединица локалне самоуправе, у сарадњи са министарством надлежним за заштиту животне средине, усклађивањем и реализацијом локалних акционих програма заштите животне средине (ЛЕАП);
– скупштине обухваћених јединица локалне самоуправе доношењем и спровођењем локалних планова управљања отпадом у сарадњи са другим локалним самоуправама и регионалних планова управљања отпадом;
– скупштине обухваћених јединица локалне самоуправе доношењем програма и плана мониторинга животне средине (ваздуха, буке, земљишта и др.) и програма праћења документације о стратешким проценама утицаја планова и проценама утицаја пројеката на животну средину;
– управљачи заштићених подручја доношењем и спровођењем планова и годишњих програма управљања заштићеним подручјем природних вредности.
3. ПРИОРИТЕТНА ПЛАНСКА РЕШЕЊА И ПРОЈЕКТИ
Полазећи од планских циљева и решења, приоритетне активности на имплементацији Просторног плана утврђују се за прву фазу имплементације до 2017. године и обухватају:
1) Развој, уређење и заштиту водопривредног објекта „Селова” 
	и регионалних водопривредних система




Планско решење 1:

Формирање акумулације и привођење простора намени



Приоритетне активности

– Завршетак радова на брани и прибранским објектима (командна зграда, компензациони базен, осигурање косина, приступни пут);
– експропријација преосталих око 50 ha површине и уклањање хумуса из зоне потапања;
– уклањање објеката из I и II зоне санитарне заштите акумулације „Селова”, односно измештање насеља Мерћез, засеока Аџовићи, Брадићи и Ранковићи;
– санитарно уређење места уклањања објеката и њихова коначна разградња са одређеном дезинфекцијом простора;
– измештање, тј. изградња нове деонице државног пута IIА реда број 213 са северне стране акумулације „Селова”, ван I и II зоне санитарне заштите акумулације „Селова”, који повезује насеља Селова и Магово;
– Почетак пуњења акумулације које ће се наставити и у другој фази реализације(укупно пет година).




Планско решење 2:

Изградња регионалног система за водоснабдевање



Приоритетне активности

– Изградња постројења за пречишћавање воде са доводним цевоводом;
– Изградња магистралног цевовода од постројења до прекидне коморе „Куршумлија” и даље до Ниша;
– Изградња резервоара, прекидних комора и пумпних станица ван граница Просторног плана.




Планско решење 3:

Заштита слива акумулације



Приоритетне активности

– Успостављање и обележавање зона I и II санитарне заштите акумулације „Селова” на основу Елабората о зонама санитарне заштите изворишта за водоснабдевање;
– антиерозиона заштита сливова као мера уређења и заштите простора, применом биолошких мера заштите (пошумљавање, мелиорација пашњака) на директним притокама акумулацији: Мала река, Качаруша, Ђерекарска река, Паваштичка река и у горњем делу слива Луковске реке;
– изградња система за организовано сакупљање отпадних вода на подручју слива акумулације Селова, првенствено за насеља лоцирана на директним притокама акумулацији (Луково, Луковска Бања, Магово, Љутова, Игриште) и обавезна изградња ППОВ за насеља: Гочманци, Кнежево, Равниште и Бозољин (у сливовима Брзећке, Сребрначке и Дубоке реке), Луковску Бању и Луково (у сливу Луковске реке), као и у сливовима Паваштице, Ранковице и сливу Маговског потока као директним притокама акумулацији;
– хитно уклањање свих дивљих депонија, санитација тих терена и стварање организације за уредно одношење отпада.




2) Заштита животне средине и изворишта водоснабдевања




Планско решење 1:

Очување квалитета животне средине и управљање квалитетом воде у сливу




Приоритетне активности

– Изградња централних постројења за пречишћавање отпадних вода и пратеће инфраструктуре, реализација мера прикупљања и безбедног уклањања отпадних вода из домаћинстава у насељима у сливу акумулације „Селова”;
– Увођење система биолошког пречишћавања отпадних вода за мања насеља, сточне фарме, млекаре, прераду воћа и сличне делатности.




3) Заштита и коришћење минералних сировина




Планско решење 1:

Геолошка истраживања и експлоатација минералних сировина у утврђеним перспективним подручјима




Приоритетне активности

– Модернизација, ревитализација и ре-инжењеринг технолошких процеса; 
				
– Модернизација опреме; 
– Отварање затворених рудника и повећање искоришћавања постојећих минералних сировина; 
				
– Припремне активности на интензивирању геолошких истраживања у утврђеним перспективним подручјима (олова и цинка, гвожђа, молибдена, волфрама, бакра, воластонита, антимона, живе и азбеста); 
				
– Заштита животне средине у близини лежишта.



Планско решење 2:

Санирање површина око постојећих рударских објеката и развој пројеката који минимално угрожавају животну средину




Приоритетне активности

– Предузети све законске и техничко-технолошке мере да се деградирање и уништавање животне средине сведе на прихватљив ниво у свим фазама третирања минералних сировина (експлоатација, припрема, прерада, транспорт); 
				
– Обезбеђивање интегралног управљања отпадом који се формира у свим производним процесима и технолошким фазама у минерално-сировинском комплексу. 
				



4) Коришћење и заштита пољопривредног и шумског земљишта и шума




Планско решење 1:

Одрживо коришћење и заштита пољопривредног земљишта



Приоритетне 
активности

– Успоставити мониторинг квалитета земљишта; 
– Примена прojeката за обнову оштећеног и уништеног земљишта;
– На теренима оштећеним процесима ерозије спровести одговарајуће радове и мере заштите земљишта;
– Обезбедити пошумљавање слабо продуктивног пољопривредног земљишта и деградираних пашњака;
– Повећати стручну едукацију пољопривредника;
– Подстицати улагања младих пољопривредника у проширење пољопривредног поседа. 
				



Планско решење 2:

Одрживо коришћење и заштита шумског земљишта



Приоритетне активности

– Санација најугроженијих површина шума и шумског земљишта у складу са општом шумском основом и посебном шумском основом за предметно подручје;
– Пошумљавање голети и антиерозивни биолошки радови;
– Заштита шумског земљишта и најатрактивнијих делова предела од стамбене, викенд и друге непланске градње.




Планско решење 3:

Одрживи развој ловства



Приоритетне 
активности

– Очување и унапређење разноврсности ловне фауне, посебно ретких и угрожених врста ловне дивљачи;побољшање стања и фонда ситне дивљачи (зеца и јаребице) и крупне дивљачи (срне и дивље свиње) у складу са капацитетом ловно продуктивне површине на основу ловних и шумских основа, која обезбеђује нормалан развој шумских екосистема; организовање ловног туризма и едукација ловних стручњака и ловаца са циљем заштите и узгоја дивљачи.




5) Побољшање путне инфраструктуре и доступности подручја




Планско решење 1:

Изградња обилазнице око акумулације „Селова” као најближа веза Куршумлије са НП Копаоник у дужини око 16 km




Приоритетне 
активности

– Истраживање могућности и оправданости реализације потенцијалне обилазнице;
– Хидролошко-геолошка испитивања;
– Израда просторно – планске, урбанистичке и техничке документације;
– Обезбеђивање средстава за реализацију.



Планско решење 2:

Изградња сервисно-градилишног пута са северне стране акумулације „Селова”.




Приоритетне активности

– Хидролошко-геолошка испитивања;
– Израда просторно – планске и урбанистичке документације;
– Обезбеђивање средстава за реализацију.



Планско решење 3:

Изградња приступне саобраћајнице од стационаже око km 24+140 на државном путу II реда број 213 код насеља Селова, до подбранског платоа на десној обали Топлице




Приоритетне активности

– Израда урбанистичке и техничке документације;
– Обезбеђивање средстава за реализацију.



Планско решење 4:

Реализација нових општинских путева у циљу повезивања насеља и туристичких локалитета.




Приоритетне активности

– Реконструисање и рехабилитација деоница општинских путева.




6) Развој привредних активности




Планско решење 1:

Унапређење пољопривредне производње



Приоритетне 
активности

– Развој сточарске производње (у првом реду пашњачког говедарства, али и овчарства, козарства и свињарства) усклађене са успостављеним режимима заштите изворишта водоснабдевања;
– Развој осталих видова пољопривредне производње, у првом реду планинског воћарства (јабука, шљива, бобичастог и јагодичастог воћа), али и развој пчеларства, повећање површина под зачинским и лековитим биљем и за контролисано сакупљање шумских плодова;
– Изградња пластеника у околини Луковске Бање на бази коришћења термалних вода после употребе (излазна температура 40 °С).
– Израда и спровођење плана за успостављање, развој и промоцију органске пољопривредне производње;
– Оснивање ефикасне саветодавне пољопривредне службе, осавремењавање рада ветеринарске службе, као и организовање перманентне обуке пољопривредних произвођача (нарочито у погледу значаја и начина производње пољопривредних производа у органском режиму, адекватног смештаја и исхране стоке, начина употребе савремених агротехничких мера и сл.) и удруживању пољопривредних произвођача у кластере ради затварања производног круга, повећања конкурентности и заједничког наступа на тржишту;
– Подршка убрзаној регистрацији пољопривредних газдинстава, уз предузимање мера за укрупњавање поседа, пораст нивоа специјализације и комерцијализације, као и пораст нивоа техничко-технолошке опремљености истих;
– Подршка програмима прераде пољопривредних производа усклађених са успостављеним режимима заштите изворишта водоснабдевања; оснивање мини/микро погона на селу за откуп, смештај и прераду пољопривредних сировина (подршка формирању центара за откуп и прераду лековитог и зачинског биља, гљива, шумских плодова и сл., отварању капацитета за откуп и прераду воћа, за изградњу и опремање мини фарми и кланица и погона за прераду меса и сл.).




Планско решење 2:

Диверзификација привредних активности и развој руралне економије




Приоритетне 
активности

– Постизање споразума између локалних самоуправа (Бруса и Куршумлије) и водопривредног предузећа које ће газдовати акумулацијом о компензацији локалним самоуправама због успостављених зона са режимима заштите пропорционално њиховим површинама;
– Израда програмa развоја привреде;
– Подршка диверзификацији привредних активности унапређењем постојећих и развојем нових еколошки прихватљивих привредних делатности (прерађивачке индустрије, туризма, угоститељства, старих заната итд) и њихов равномеран размештај у сладу са успостављеним режимима заштите изворишта водоснабдевања;
– Подршка развоју микро/мини производних погона у области производње, откупа и прераде пољопривредних и шумарских производа, туризма, услуга и старих заната у сеоским домаћинствима са циљем комерцијализације истих и обезбеђивања допунских извора прихода локалног становништва;
– Подршка порасту запослености локалног становништва у пружању туристичких услуга, производњи, откупу и преради пољопривредних и шумарских производа, контролисаној производњи, откупу и преради зачинског и лековитог биља, контролисаном сакупљању шумских плодова и сл.;
– Обезбеђење просторних, саобраћајних и инфраструктурних услова као стимулација развоју микро/мини погона унутар пољопривредних газдинстава и диверзификација економских активности у сладу са успостављеним режимима заштите изворишта водоснабдевања.




Планско решење 3:

Развој туризма у функцији заштите и презентације природних и културних добара




Приоритетне 
активности

– Подстицање развоја сеоског туризма;
– Изградња и одржавање ловно техничких и других објеката у ловиштима;




Планско решење 4:

Развој туристичких простора у складу са утврђеним зонама санитарне заштите




Приоритетне 
активности

– Реконструкција и изградња смештајних капацитета;
– Подршка адаптацији сеоских домаћинстава у циљу стварања услова за туристичку категоризацију;
– Учествовање у организацији и промоцији туристичких аранжмана обједињавањем са туристичком понудом региона.




7) Развој комуналних система и објеката




Планско решење 1:

Санитарно безбедно управљање комуналним отпадом



Приоритетне 
активности

– Хитно уклањање дивљих депонија са подручја Просторног плана и чишћење водотокова од депонованог отпада;
– Проширење система организованог сакупљања отпада на сва насеља на територији Просторног плана; 
				
– Изградња зелених острва и рециклажних дворишта и успостављање система мобилних станица за сакупљање отпада.




Планско решење 2:

Санитарно безбедно управљање опасним отпадом



Приоритетне 
активности

– Одвојено сакупљање опасног отпада из домаћинстава у оквиру рециклажних дворишта и системом мобилних станица и транспорт на централно регионално складиште опасног отпада.




Планско решење 3:

Сахрањивање у складу са санитарним прописима



Приоритетне 
активности

– Одређивање комунално уређених локација за нова гробља (ван зона I и II санитарне заштите и простора са успостављеним режимима заштите) и утврђивање надлежности за управљање гробљима;
– Обезбеђивање комунално уређених локација за сточна гробља/јаме ван зона санитарне заштите и простора са успостављеним режимима заштите.




8) Развој енергетских система и објеката




Планско решење 1:

Реконструкција ТС 35/10 kV „Селова” на већу снагу како би могла да прихвати очекивано повећање броја корисника




Приоритетне 
активности

– Енергетска анализа у смислу новопланираних намена и корисника и новопланираних ОИЕ која би дала енергетски биланс и одредила снагу новопланираних трансформатора који би заменили постојеће. За овај корак је битно пружање поузданих и потпуних информација о енергетским потенцијалима од стране јединице локалне самоуправе, као и сарадња свих надлежних министарства, агенција и јавних предузећа из домена енергетике, енергетске ефикасности, заштите животне средине, пољопривреде, заштите вода и шума, као и др. учесника у реализацији пројеката производње енергије из обновљивих извора. 
				



Планско решење 2:

Изградња планиране ТС 35/10 kV „Луковска Бања” одговарајуће снаге за потрошаче у обухвату Просторног плана




Приоритетне 
активности

– Енергетска анализа у смислу новопланираних намена и корисника и новопланираних ОИЕ која би дала енергетски биланс и одредила снагу новопланираних трансформатора. За овај корак је битно пружање поузданих и потпуних информација о енергетским потенцијалима од стране јединице локалне самоуправе, као и сарадња свих надлежних министарства, агенција и јавних предузећа из домена енергетике, енергетске ефикасности, заштите животне средине, пољопривреде, туризма, заштите вода и шума као и свих других учесника у реализацији пројеката производње енергије из обновљивих извора као и учесника везаних за развој туризма;
– Изградњу објеката у комплексу трафостанице. 



Планско решење 3:

Изградња новог далековода за повезивање нове трафостанице 35/10 kV „Луковска Бања” на електроенергетски систем до трафостанице 110/35 kV „Куршумлија”




Приоритетне 
активности

– Израда енергетске анализе везане за изградњу ТС 35/10 kV „Луковска Бања”




9) Обновљиви извори енергије




Планско решење 1:

Изградња објеката за производњу енергије из обновљивих извора




Приоритетне 
активности

– Детаљна мерења интензитета енергије воде и сунца у захвату Просторног плана, испитати могућност и близину прикључка на преносну мрежу ЕПС на датим локацијама;
– Пружање поузданих и потпуних информација о енергетским потенцијалима од стране јединице локалне самоуправе, као и сарадња свих надлежних министарства, агенција и јавних предузећа из домена енергетике, енергетске ефикасности, заштите животне средине, пољопривреде, заштите вода и шума, као и свих других учесника у реализацији пројеката производње енергије из обновљивих извора; 
				
– Испитивање потенцијалних локација, процена потенцијала за производњу електричне енергије, израда студије просторног размештаја на територији Просторног плана, као и могућност интеграције у енергетски систем Републике Србије;
– Ревизија списка локација МХЕ предвиђених Катастром МХЕ у обухвату Просторног плана (преиспитивање свих локација у постојећем „Катастру малих хидроелектрана на територији СР Србије ван САП”).




10) Побољшање рада јавних служби




Планско решење 1:

Ревитализација сеоских насеља, као једне од мера за ублажавање негативних демографских трендова и подстицања социјалног развоја




Приоритетне активности

– Ревитализација сеоских насеља, са изградњом мултифункционалних центара – пунктова у насељима за пружање основних јавних услуга (примарне здравствене и социјалне заштите, предшколског и основног образовања).




Планско решење 2:

Побољшање стања постојећих капацитета јавних служби, који се Планом задржавају




Приоритетне активности

– Редовно одржавање и употреба објеката у функцији пружања јавних услуга у сеоским насељима;
– Модернизација и осавремењивање опреме постојећих капацитета јавних служби.




Планско решење 3:

Обезбеђење јавних услуга у оквиру нових грађевинских подручја, која се, услед изградње акумулације и потапања делова насеља, планирају на територији КО Мерћез и Пачарађа




Приоритетне активности

– У оквиру планираних грађевинских подручја на територији КО Мерћез и КО Пачарађа, у која се измештају домаћинства из делова насеља која се потапају, изградити мултифункционалне центре/пунктове, за пружање основних јавних услуга.




11) Побољшање мреже насеља




Планско решење 1:

Измештање делова насеља Пачарађа и Мерћез у оквиру новопланираног грађевинског подручја у КО Пачарађа и Мерћез.




Приоритетне 
активности

– Изградња јавне комуналне инфраструктуре;
– Обезбеђење прикључка на инфраструктурне мреже.



12) Демографски развој




Планско решење 1:

Ублажавање негативних демографских трендова и обнова становништва




Приоритетне 
активности

– Смањење негативних и стимулисање позитивних миграционих кретања побољшањем квалитета живота на селу како младог, тако и остарелог становништва, предузимањем мера економске (кредитно-финансијска подршка самозапошљавању и сл) и социјалне политике;
– Ублажавање високих стопа негативног природног прираштаја вођењем адекватне пронаталитетне политике;
– Побољшање услова социјалног статуса одређених категорија становништва предузимањем мера економске и социјалне политике од стране локалних самоуправа, шире друштвене заједнице и државе за побољшање положаја маргиналних друштвених група – одраслих особа без образовања, деце, жена, старих и др. посебно угрожених група;
– Развој система социјалног становања (стављањем у функцију и коришћењем слободног стамбеног фонда).




Планско решење 2:

Развој људских ресурса



Приоритетне 
активности

– Израда програма и спровођење активности у циљу подизања нивоа образовања, развоја знања и специјалних вештина радне снаге путем организовања програма преквалификације и доквалификације;
– Израда програма и спровођење перманентних обука/едукација локалног становништва о значају и начину развоја допунских/алтернативних извора прихода пољопривредних газдинстава у областима унапређења пружања туристичких услуга, у производњи, откупу и преради пољопривредних и шумарских производа, контролисаној производњи, откупу и преради зачинског и лековитог биља, контролисаном сакупљању шумских плодова и сл;
– Спровођење перманентних обука/едукација локалног становништва у области заштите животне средине, заштите вода и значаја успостављања система одрживог руралног развоја.




13) Заштита природних и културних добара




Планско решење 1:

Очување, уређење и презентација постојећих и установљење нових заштићених природних добара и подручја




Приоритетне активности

– Праћење промена динамике основних физичко-хемијских и бактериолошких показатеља квалитета воде површинских вода;
– Проглашење заштите простора који су овим просторним планом резервисани за заштиту природних вредности.




Планско решење 1:

Континуирана и свеобухватна заштита непокретних културних добара




Приоритетне активности

– Наставак рекогнисцирања планског подручја;
– Завршетак радова на конзервацији и презентацији археолошких локалитета.




Планско решење 2:

Активација културно-историјских, научно-образовних и туристичких потенцијала непокретних културних добара




Приоритетне 
активности

– Адекватна презентација непокретних културних добара на основу методологије активне конзервације у аутентичној или адекватној намени која неће угрозити споменичке вредности;
– Уређење и обележавање приступних путева до свих непокретних културних добара циљу обезбеђивања примарне инфраструктуре неопходне за адекватну презентацију;
– Организована туристичка презентација непокретних културних добара у оквиру унапређења туристичке понуде подручја.




14) Заштита од елементарних непогода и услови одбране




Планско решење 1:

Заштита становништва, флоре и фауне, супра и инфраструктуре у зони поплавног таласа и протицаја услед хаваријског пражњења акумулације „Селова”




Приоритетне 
активности

– Реализација мера и активности на заштити низводног подручја у зони поплавног таласа и протицаја услед хаваријског пражњења акумулације „Селова”




Планско решење 2:

Отклањање последица НАТО агресије из 1999. године



Приоритетне 
активности

– Уклањање неексплодираних бојних средстава на подручју Просторног плана (потенцијално у зони III акумулације и ширем рејону Панчићевог врха на подручју НП и ТЦ „Копаоник”).




4. МЕРЕ И ИНСТРУМЕНТИ ЗА ИМПЛЕМЕНТАЦИЈУ
За планска решења у области водопривреде:
Економско-финансијске мере:
– обезбеђење финансијских средстава из националних и ИПА фондова за изградњу регионалног система за водоснадбевање;
– обезбеђење финансијских средстава у буџетима јединица локалне самоуправе за изградњу система за водоснабдевање пропорционално количини воде која ће се користити.
Организационе мере:
– оснивање јавног предузећа које ће бити одговорно за спровођење пројекта.
Планско-програмске мере:
– ревизија постојеће техничке документације и израда недостајуће документације за завршетак радова на брани и прибранским објектима и извођење радова (командна зграда, компензациони базен, осигурање косина, приступни пут);
– израда програма и пројеката допунских контролних испитивања у циљу утврђивања квалитета свих изведених радова;
– израда урбанистичке документације за постројење за пречишћавање воде са доводним цевоводом; 
	
– израда урбанистичке документације за магистрални цевовод од постројења до прекидне коморе „Куршумлија” и даље до Ниша.
Нормативно-правне мере:
– закључење уговора седам јединица локалне самоуправе (град Ниш, општина Прокупље, општина Куршумлија, општина Житорађа, општина Мерошина, општина Дољевац и општина Блаце) везаног за квалитет, квантитет и цену воде из будућег „Топличког” подсистема водоснабдевања „Селова”.
За планска решења у области заштите природе, природних вредности и предела:
Економско-финансијске мере:
– увођење накнаде за коришћење природних вредности и санације и рекултивације деградираног простора.
Планско-програмске мере:
– доношење програма заштите, уређења и коришћења пољопривредног земљишта;
– израда пројеката рекултивације пољопривредног земљишта;
– изрaда прojeката за обнову оштећеног и уништеног земљишта;
– доношење програма газдовања шумама;
– истраживање и израда студија заштите за просторе који су овим просторним планом резервисани за заштиту природних вредности.
Нормативно-правне мере:
– доношење аката о проглашењу заштите простора који су овим Просторним планом резервисани за заштиту природних вредности.
За планска решења у области привредног развоја:
Економско-финансијске мере:
– обезбеђење буџетске подршке (Фонда за развој Републике Србије, Националног инвестиционог плана, локалних буџета и сл.) увођењем директних субвенција и подстицаја за рурални развој у циљу развоја пољопривредне производње, нарочито органске пољопривредне производње;
– обезбеђење услова за повољну кредитну подршку за програме заштите и уређења пољопривредног и шумског земљишта у складу са режимима заштите природних вредности и изворишта, програме развоја органске пољопривредне производње, програме развоја пашњачког сточарства и планинског воћарства, програме развоја руралне економије и успостављање допунских/алтернативних делатности пољопривредних домаћинстава;
– обезбеђивање пореских мера сектору МСПП у циљу диверзификације руралне привреде пореске олакшице у виду ороченог ослобађања плаћања пореза за отварање микро/мини погона у оквиру пољопривредних газдинстава за откуп и прераду пољопривредних и шумских производа, за отварање нових радних места, за изградњу туристичких објеката и пружање дефицитарних услуга, као и за обнову старих заната;
– обезбеђење директних државних улагања из буџета Републике Србије, као и буџета општина у обухвату Просторног плана, Националног инвестиционог плана и других фондова, развојни кредити и субвенције за израду и спровођење програма развоја туризма, развој туристичке инфра и супраструктуре, прибављање и уређење грађевинског земљишта, ослобађање или смањење пореза на добит, ослобађање или смањење пореза на новозапослене, пенали за изградњу неадекватних капацитета на приоритетним туристичким локацијама, убрзана амортизација, концесија, ниже царине на увоз опреме и др.
Планско-програмске мере:
– израда плана за развој сточарске производње (у првом реду пашњачког говедарства, али и овчарства, козарства и свињарства) усклађене са успостављеним режимима заштите изворишта водоснабдевања;
– израда плана за развој осталих видова пољопривредне производње, у првом реду планинског воћарства (јабука, шљива, бобичастог и јагодичастог воћа), али и за развој пчеларства, за повећање површина под зачинским и лековитим биљем и за контролисано сакупљање шумских плодова;
– израда плана за успостављање, развој и промоцију органске пољопривредне производње;
– доношење програма развоја туризма;
– израда пројеката развоја и уређења туристичких локалитета;
– израда програма изградње планираних смештајних капацитета;
– израда програма едукације становништва који врши прихват туриста у оквиру сеоског туризма.
Организационе мере:
– организовање и подршка перманентних обука/едукација локалног становништва у области заштите вода и успостављања система одрживог руралног развоја:
– формирање базе података о природним и антропогеним туристичким вредностима.
Нормативно-правне мере:
– доношење одговарајућих одлука о изради програма и планова развоја везаних за туризам и одрживо коришћење туристичких простора од посебног значаја за развој туризма, лиценцирање и утврђивање стандарда и др.
– прилагођавање европским стандардима и директивама ЕУ и унапређење квалитета производа и услуга увођењем система квалитета ИСО 9000, HCCP и сл.
За планска решења у области демографско-социјалног аспекта развоја и мреже насеља:
Економско-финансијске мере:
– пореске олакшице и субвенције за обављање традиционалних делатности;
– обезбеђивање приступа домаћим и страним фондовима;
– укључивање различитих извора финансирања (спонзорство, задужбинарство, партиципација корисника);
– обезбеђење материјалних средстава за редовно одржавање и употребу објеката у функцији пружања јавних услуга у сеоским насељима;
– обезбеђење средстава за модернизацију и осавремењивање опреме постојећих капацитета јавних служби.
Планско-програмске мере:
– израда плана ревитализације сеоских насеља, са планом мултифункционалних центара – пунктова у насељима за пружање основних јавних услуга (примарне здравствене и социјалне заштите, предшколског и основног образовања);
– израда пројектне документације за изградњу мултифункционалних центара, односно адаптацију постојећих објеката за ову намену, на основу плана ревитализације сеоских насеља;
– израда планова детаљне регулације за измештање делова насеља Пачарађа и Мерћез у оквиру новопланираног грађевинског подручја у КО Пачарађа и Мерћез.
Организационе мере:
– успостављање јавно-приватног партнерства у организовању услуга од јавног интереса;
– оснивање ефикасне саветодавне пољопривредне службе;
– организовање перманентне обуке пољопривредних произвођача (нарочито у погледу значаја и начина производње пољопривредних производа у органском режиму, адекватног смештаја и исхране стоке, начина употребе савремених агротехничких мера и сл.);
– спровођење перманентних обука/едукација локалног становништва у области заштите животне средине, заштите вода и значаја успостављања система одрживог руралног развоја;
– удруживање пољопривредних произвођача у кластере ради затварања производног круга, повећања конкурентности и заједничког наступа на тржишту.
За планска решења у области саобраћаја и инфраструктурних система:
Економско-финансијске мере:
– удруживање средстава за развој мреже државних путева из буџета Републике Србије, Јавног предузећа „Путеви Србије” и кредитних средстава међународних асоцијација и др.;
– удруживање средстава јавних прихода општина Брус и Куршумлија и приватног сектора, уз конкурисање за коришћење средстава претприступних програма ЕУ, за развој локалне комуналне инфраструктуре; 
	
– обезбеђивање директних улагања Електропривреде Србије односно „Југоисток” д.о.о. Ниш;
– обезбеђивање директних улагања дистрибутера природног гаса (Јавно предузеће Србијагас);
– обезбеђивање директних улагања приватног сектора и/или државног сектора (Јавног предузећа „Електропривреда Србије”, министарства надлежног за енергетику и министарства надлежног за заштиту животне средине) за коришћење ОИЕ;
– удруживање средстава јавних прихода општина Брус и Куршумлија и приватног сектора, уз конкурисање за коришћење средстава претприступних програма ЕУ и средстава Европске банке за обнову и развој (ЕБРД), Светске банке за инвестиционе програме и других кредитних и средстава из донација за санитарно безбедно депоновање комуналног отпада.
Организационе мере:
– набавка потребних возила и контејнера, изградња станица за сакупљање и организовање комуналне службе на туристичким локалитетима;
– набавка потребних мобилних станица за сакупљање отпада;
– набавка потребних возила за рад мобилних ветеринарских станица.
Планско-програмске мере:
– израда планске и пројектне документације за реализацију нових општинских путева;
– израда урбанистичке документације за изградњу новопланиране ТС Луковска Бања; 
	
– израда пројектне документације за изградњу – реконструкцију објеката трафостанице;
– израда урбанистичке документације за изградњу – реконструкцију објеката трафостанице уколико постојећи простори због новопланиране снаге превазилазе потребне планиране капацитете са ТС „Селова”;
– израда урбанистичке документације за изградњу објеката односно одређивање трасе стубова и објеката далековода за пренос електричне енергије са свим елементима;
– израда пројектне документације за изградњу далековода за пренос електричне енергије;
– израда пројектне документације за изградњу гасовода средњег притиска;
– израда пројеката санације и рекултивације сметлишта (са претходном проценом ризика, дефинисаним начином ремедијације и утврђеним приоритетима за санацију);
– израда студија о могућности коришћења биомасе и других капацитета ОИЕ локалног карактера;
– израда урбанистичке документације за изградњу објеката за коришћење ОИЕ;
– израда пројектне документације за изградњу објеката за коришћење ОИЕ.
За планска решења у области заштите животне средине и заштите непокретних културних добара:
Економско-финансијске мере:
– увођење накнаде за загађивање животне средине;
– обезбеђење и удруживање средстава из буџета Републике Србије, прихода општина Брус и Куршумлија и средстава приватног сектора за реализацију заштите непокретних културних добара.
Организационе мере:
– одређивање локација и постављање мерних станица за праћење и контролу квалитета ваздуха, воде, земљишта и нивоа буке;
– организација службе осматрања и обавештавања на већим водотоцима, ради благовременог обавештавања о опасностима од поплава;
– оспособљавање грађана за заштиту и спасавање од поплава, кроз личну и узајамну заштиту.
Планско-програмске мере:
– доношење програма заштите животне средине за подручја јединица локалних самоуправа;
– доношење програма мониторинга квалитета животне средине за подручја јединица локалних самоуправа;
– израда студије градитељског наслеђа са валоризацијом споменичких вредности, дефинисањем граница заштите и заштићене околине и утврђивањем услова и мера заштите за сва добра под претходном заштитом.
Нормативно-правне мере:
– доношење аката о проглашењу евидентираних непокретности за културна добра.
VI. ЗАВРШНЕ ОДРЕДБЕ 
Министарство надлежно за просторно планирање, у сарадњи са републичким и локалним управама, агенцијама и јавним предузећима, пратиће примену Просторног плана и подносиће Влади годишњи извештај о спровођењу Просторног плана. Саставни део овог извештаја је оцена спровођења Просторног плана, са евентуалним предлогом за његове допуне и измене.
На основу извештаја из претходног става, Влада ће утврдити допуне и измене Просторног плана.