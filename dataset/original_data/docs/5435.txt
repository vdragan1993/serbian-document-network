На основу члана 58. став 4. Закона о планирању и изградњи („Службени гласник РС”, бр. 72/09, 81/09 – исправка, 64/10 – УС, 24/11, 121/12, 42/13 – УС, 50/13 – УС, 98/13 – УС, 132/14 и 145/14) и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07, 65/08, 16/11, 68/12 – УС, 72/12, 7/14 – УС и 44/14), 
Влада доноси
 
УРЕДБУ
о утврђивању Програма имплементације Регионалног просторног плана за подручје Златиборског и Моравичког управног округа за период од 2015. до 2020. године
"Службени гласник РС", број 92 од 6. новембра 
				2015.
 
Члан 1.
Овом уредбом утврђује се Програм имплементације Регионалног просторног плана за подручје Златиборског и Моравичког управног округа за период од 2015. до 2020. године, који је одштампан уз ову уредбу и чини њен саставни део.
Члан 2.
Ова уредба ступа на снагу осмог дана од дана објављивања у „Службеном гласнику Републике Србије”.
05 број 110-11435/2015
У Београду, 23. октобра 2015. године 
Влада
Председник,
Александар Вучић, с.р.
ПРОГРАМ ИМПЛЕМЕНТАЦИЈЕ РЕГИОНАЛНОГ ПРОСТОРНОГ ПЛАНА ЗА ПОДРУЧЈЕ ЗЛАТИБОРСКОГ И МОРАВИЧКОГ УПРАВНОГ ОКРУГА ЗА ПЕРИОД ОД 2015. ДО 2020. ГОДИНЕ
УВОД
Дана 29. децембра 2012. године Влада је донела Уредбу о утврђивању Регионалног просторног плана Златиборског и Моравичког управног округа („Службени гласник РС”, број 1/13). Регионалним просторним планом Златиборског и Моравичког управног округа (у даљем тексту: РППЗМО, Просторни план, Регионални просторни план или планско подручје), као стратешко-планским документом, утврђени су циљеви, опште планске поставке, планска решења и смернице за имплементацију/остваривање стратешких приоритета просторног развоја територије Златиборског и Моравичког управног округа.
Након усвајања РППЗМО, у складу са одредбама чл. 12. и 58. Закона о планирању и изградњи („Службени гласник РС”, бр. 72/09, 81/09 – исправка, 64/10 – УС, 24/11, 121/12, 42/13 – УС, 50/13 – УС, 98/13 – УС, 132/14 и 145/14, у даљем тексту: Закон), приступило се припреми Програма имплементације Регионалног просторног плана Златиборског и Моравичком управног округа за период од 2015. до 2020. године (у даљем тексту: Програм имплементације РППЗМО). Садржина овог програма утврђена је Законом, а основни методолошки оквир за његову израду постављен је у Уредби о утврђивању Програма имплементације Просторног плана Републике Србије од 2010. до 2020. године, за период од 2011. до 2015. године („Службени гласник РС”, број 102/11 – у даљем тексту: Програм имплементације ППРС). Носилац и координатор припреме РППЗМО и овог програма била је је Републичка агенција за просторно планирање, која је послове на изради Програма имплементације РППЗМО поверила Институту за архитектуру и урбанизам Србије, Југословенском институту за урбанизам и становање (ЈУГИНУС) и ЈП „Дирекцији за урбанизам” Крагујевац у својству обрађивача РППЗМО.
Програм имплементације РППЗМО садржи поглавља: I. Регионални просторни план; II. О програму имплементације; III. Имплементација стратешких приоритета Регионалног просторног плана Златиборског и Моравичком управног округа; IV. Показатељи просторног развоја; V. Географски информациони систем (ГИС), као подршка праћењу и извештавању о остваривању програма имплементације и регионалног просторног плана; VI. Препоруке за координацију активности на остваривању програма имплементације; и VII. Оквирни модел годишњег извештаја о остваривању регионалног просторног плана и програма његове имплементације.
У Програму имплементације РППЗМО разрађени су стратешки приоритети који се реализују или чија реализација ће започети до 2020. године, и утврђени су стратешки приоритети који се из различитих разлога не разрађују у овом програму. Програмом имплементације РППЗМО утврђени су показатељи просторног развоја који ће бити основа за израду годишњих извештаја о остваривању овог регионалног просторног плана.
Регионални просторни план је урађен у ГИС окружењу заснованом на ESRI технологији (ArcGIS 10х). Приступањем изради Програма имплементације РППЗМО извршено је ажурирање формиране базе просторних података РППЗМО, чиме је унапређена ГИС и општа информатичка подршка имплементације овог просторног плана.
Програм имплементације РППЗМО je урађен поштујући одредбе Закона које упућују на активну сарадњу са свим актерима (надлежни органи, организације и институције) и од којих зависи остварење планских решења и стратешких приоритета и пројеката који би требало да буду у целини или делимично остварени, односно припремљена је њихова реализација у периоду до 2020. године.
Приликом израде Програма имплементације РППЗМО јасно се указала чињеница да се поједина планска решења и стратешки приоритети налазе у позицији суочавања са могућностима промена (институционалних, социо-економских, финансијских и других) у периоду од доношења РППЗМО 2013. године до припреме овог програма 2015. године и његовог остваривања до 2020. године, те да њихово остварење због тога може бити модификовано, успорено или одложено. Велики број актера који координирају, прате и реализују опште и секторске стратегије, планове и програме, усложњавају остварење бројних активности и пројеката, поготово ако се узме у обзир недовољна хоризонтална и вертикална координација међу њима. Ради тога, приликом припреме и спровођења овог програма, од посебног је значаја утврђивање и успостављање недовољно развијених хоризонталних веза између сектора који имају интерес око истих активности и пројеката, као и вертикалних веза међу нивоима управљања у спровођењу планских приоритета.
I. РЕГИОНАЛНИ ПРОСТОРНИ ПЛАН
1. О РЕГИОНАЛНОМ ПРОСТОРНОМ ПЛАНУ ЗЛАТИБОРСКОГ И МОРАВИЧКОГ УПРАВНОГ ОКРУГА
Повод за израду РППЗМО био је стварање предуслова за реализацију националних, регионалних и локалних развојних интереса. Први задатак РППЗМО је да понуди стратегије развоја и просторно-планска решења која ће омогућити очување вредности и валоризацију погодности овог простора за дугорочни и уравнотежени економски развој. Доношењем РППЗМО обезбеђен је плански основ за: рационалну организацију, изградњу, уређење и коришћење простора; заштиту животне средине; побољшање квалитета живљења локалног становништва унапређењем инфраструктурне и комуналне опремљености и развојем привреде; и смернице за институционално-организациону, управно-контролну и информатичку подршку примене. Регионални просторни план је донет за период до 2025. године. Дати су елементи за прву, приоритетну етапу имплементације РППЗМО који се Програмом имплементације РППЗМО разрађују за период до 2020. године.
Подручје РППЗМО заузима југозападни део Републике Србије, на тромеђи Републике Србије, Црне Горе и Босне и Херцеговине (у даљем тексту: БиХ), и обухвата територије Златиборског и Моравичког управног округа. РППЗМО обухвата целе територије градa Ужицa и општина Ариље, Бајина Башта, Косјерић, Нова Варош, Пожега, Прибој, Пријепоље, Сјеница и Чајетина на подручју Златиборског управног округа (6.148 km²), града Чачка и општина Горњи Милановац, Ивањица и Лучани на подручју Моравичког управног округа (3.036 km²), укупне површине од 9.184 km² (што представља око 10% територије Републике Србије). Површина територија градова/општина се креће од 349 km² (општина Ариље), до 1.090 km² (општина Ивањица), која по површини спада у веће општине Републике Србије.
Обухваћено је 644 насеља са 499.152 становника по попису из 2011. године. У физичко-географском погледу обухвата део слива Увца, Лима, Западне Мораве (и њихових притока), део средњег Подриња и брдско-планинску зону Таре, Златибора са Муртеницом и Мучњем, Златара, Пештерске висоравни са Јадовником, Озреном и Гиљевом, Камене горе, Рудника, дела Голије са Јавором и делове Сувобора, Маљена и Повлена (са око 6.400 km² или око 70% површине изнад 600 m надморске висине). Подручје РППЗМО је смештено између Мачванског и Колубарског управног округа (Ваљевско-подрињских планина) на северу, Шумадијског и Рашког управног округа на истоку (у Републици Србији), Републике Српске и реке Дрине на западу (БиХ) и Црне Горе на југу. Издвајају се следеће геоморфолошке целине: планински и брдски терени, који уоквирују подручје региона са северне, западне, јужне и југоисточне стране; и маркантне речне долине Дрине, Увца, Лима и Западне Мораве у којима се композитно смењују клисуре и котлине. Подручје одликује знатна висинска амплитуда, јер се простире у висинским зонама од око 190 m надморске висине (на Дрини, код Стрмова у општини Бајина Башта) до 1.833 m надморске висине (врх Јанков камен на Голији у општини Ивањица).
Основно опредељење предвиђеног будућег развоја је постизање већег степена функционалне интегрисаности подручја РППЗМО. Интеграцији погодују саобраћајно-географски положај и планирани развој инфраструктурних и водопривредних система, што ће се одразити и на појасеве регионалног и субрегионалног развоја подручја, а посебно на поједине урбане и индустријске центре, енергетски комплекс, туристичке дестинације, као и друга подручја посебне намене. За остваривање равномернијег субрегионалног развоја неопходно је:
– уважавање реалних фактора развоја уз предузимање подстицајних мера од стране државних и других фондова за изградњу и развој Златиборског и Моравичког управног округа у функцији развоја локалних заједница, изградње локалне и регионалне инфраструктуре и уређења простора за развој профитабилних привредних погона;
– економско оживљавање пограничних подручја кроз трансграничну сарадњу. 
Један од предуслова је побољшање саобраћајне приступачности и инфраструктурне опремљености подручја РППЗМО. Планирана је рехабилитација следећих деоница државних путева, означених према Уредби о категоризацији државних путева („Службени гласник РС”, бр. 105/13 и 119/13): I реда ДП IБ-23; ДП IБ-21; ДП IБ-22; ДП IIА-182; ДП IБ-28; ДП IБ-21; ДП I реда бр. 21.1; ДП IБ-29, као и реализација планираног аутопута Београд – Јужни Јадран. Такође је планирано опремање и модернизација пруге Београд – Бар, као и отварање нових граничних прелаза. Развој енергетске и телекомуникационе инфраструктуре представљаће битан фактор чвршће интегрисаности подручја РППЗМО са окружењем. Изградња попречних праваца саобраћајне инфраструктуре допринеће унапређењу транзитних и посредничких веза подручја РППЗМО између паневропских инфраструктурних коридора на истоку (кроз Републику Србију) и на западу (кроз БиХ), као и унапређењу просторно-функционалног положаја и повећању конкурентности Региона Шумадије и Западне Србије (подела региона према Уредби о номенклатури статистичких територијалних јединица – „Службени гласник РС”, бр. 109/09 и 46/10), а тиме и остварењу укупног концепта развоја Републике Србије, нарочито у погледу бржег развоја функционалних урбаних подручја, урбаних кластера и пограничних подручја.
Реализација попречних деоница државних путева I и II реда ка дринском и ибарском појасу, допринеће бољем повезивању Златиборског и Моравичког управног округа са осталим деловима земље. Са становишта циљева унутрашње интеграције, важно је побољшање мреже државних путева II реда и општинских путева ка недовољно активираним деловима подручја (посебно на подручју општина Ивањице, Нове Вароши, Прибоја, Пријепоља и Сјенице, као и на брдско-планинским деловима планског подручја), али и повезивање те мреже са коридорима планираних аутопутева и постојећих државних путева.
За постизање веће територијалне кохезије и одрживости планског подручја неопходно је јачање комплементарних функција градова Чачка и Ужица, као и општина Нова Варош, Прибој и Пријепоље, али и јачање функција општинских и микроразвојних центара са потенцијалима за стварање више агломерационих система у ближој будућности. Од приоритетног значаја је јачање функцијских веза у постојећим и планираним развојним појасевима националног и/или трансграничног значаја (западноморавског, моравичког и дринског појаса). Значајно ће бити и јачање регионалних и субрегионалних веза на релацијама: Ваљево–Косјерић–Пожега–Ариље–Ивањица–Сјеница; Нови Пазар – Сјеница – Пријепоље – Прибој – БиХ; Косјерић – Горњи Милановац; Лучани–Гуча–Краљево; Ивањица – Ушће; и Ужице – Бајина Башта – БиХ.
Основна упоришта регионалног развоја планског подручја заснивају се на интензивном привредном развоју пољопривреде, постојећих успешних фирми и МСП, туризма и комплементарних активности, одрживом коришћењу минералних сировина, транспорту, као и терцијарном сектору привреде. 
Пољопривреда, услед расположивости пољопривредног фонда као и традиционалне везаности становништва за ову привредну грану и изграђеним агроиндустријским капацитетима, представља један од значајнијих ресурса за развој планског подручја. Интензивирање развоја пољопривреде (посебно сточарства и воћарства, а нарочито јагодичастог воћа), омогућиће бржи развој и заснивање разноврснијих прерађивачких капацитета. Упоришта развоја пољопривреде представљају погодни услови за производњу „здраве хране”, као и организовање мини-прерађивачких капацитета и могућност стицања карактеристичног обележја „бренда” за специфичне производе; Зато је неопходно побољшати аграрну структуру у склопу спровођења програма интегралног руралног развоја према новом моделу Заједничке аграрне политике ЕУ (Common Agricultural Policy), којом се истовремено подржава повећање конкурентности пољопривредне производње, заштита животне средине руралних предела, диверзификација економских активности на селу, буђење локалне иницијативе, подизање техничке опремљености, као и едукација и образовање пољопривредних произвођача за еколошку производњу и друго.
Такође, важно упориште економског развоја појединих општина представља и даљи развој постојећих успешних фирми и МСП (за производњу хране, металски, дрвни, хемијски, текстилни и други комплекси), уз модернизацију и специјализацију производње, еко-реструктурирање, привредно повезивање у производно-услужне регионалне кластере са предузећима на овом подручју и другим индустријским центрима. Развој привредних делатности и структура засниваће се на повећаном нивоу инвестиција, подизању нивоа техничко-технолошке опремљености, побољшавању конкурентности и предузетничким активностима, могућностима за изградњу индустријских зона, фаворизовању знања кроз едукацију и стручно усавршавање, рационалном и ефикасном коришћењу природних ресурса и просторно-еколошкој прихватљивости, као и побољшаној инвестиционој и пословној клими, и то приоритетно у области: енергетике (хидроенергетског потенцијала Увца, Лима, Ђетиње, Дрине, Белог Рзава, Црног Рзава, Великог Рзава, Скрапежа, као и рударско-енергетског комплекса у Штављу и друго); саобраћајних услуга и складишно-логистичких активности (на постојећим правцима ДП I реда и планираном аутопуту); као и туризма и других области. Посебан значај имаће комплетирање и уређење регионалне и насељске инфраструктуре (пре свега у привредно индустријским зонама) од интереса за регион, округе и више општина. МСП ће представљати основни облик организовања фирми и генератор развоја и запошљавања (приоритетно у агро и дрвној индустрији, текстилној индустрији, туризму, транспорту, сектору услужних делатности и друго), који омогућава и активирање микро бизниса и такозваних породичних фирми.
Tуризам и комплементарне активности ће имати значајну улогу у развоју подручја, а базираће се на очуваној природној средини и туристичким ресурсима од међународног и националног значаја. Упоришта развоја туризма јесу:
– комплетирање и интеграција постојеће понуде у простору (на Златибору, Тари, Голији, Дрини, Лиму и тако даље); 
– изградња и уређење нових садржаја понуде у простору, као главних генератора целогодишње туристичке понуде подручја (туристички центри и скијалишта, разноврсни садржаји понуде језера, планина, непокретних културних добара, туристичких центара –градова и места/традиционалних манифестација, бања, села и ловишта, путних и пловних коридора, и друго);
– заједничке маркетиншке и промотивне активности региона у циљу развоја јединствене туристичке понуде и функционалног интегрисања те понуде унутар подручја Златиборског и Моравичког управног округа, као и интегрисања са окружењем, односно са општинама у Републици Србији, Црној Гори и БиХ. Туризам ће се развијати и као алтернативна делатност на просторима промењених намена и локалном становништву ће представљати један од видова компензације за разне видове ограничавања њихових активности.
Одрживо коришћење металичних, неметаличних и енергетских минералних сировина, усклађиваће се са општом концепцијом коришћења минералних ресурса Републике Србије, локалним интересима и условима заштите животне средине. Упориште представљају:
– стављање у развојну функцију доказаних резерви и наставак истраживања перспективних резерви;
– санација девастиране животне средине уз предузимање свих мера да се њено деградирање и уништавање сведе на прихватљив ниво у свим фазама експлоатације и прераде минералних сировина и друго.
Развој транспорта базиран је на географском положају и погодностима које пружају постојећи и планирани инфраструктурни коридори, погранична подручја и друга подручја.
Терцијарни сектор привреде, чији је развој знатно заостао, неопходно је не само надокнадити, већ и знатно интензивирати и диверзификовати, у складу са функцијама појединих центара у мрежи насеља и приоритетима развоја сеоских подручја.
Полазећи од постојећег модела концентрације становништва, диверзификације делатности и ареала утицаја већих урбаних центара, концепт развоја се заснива на квалитативним променама привредне и социо-економске структуре система насеља. Селективно подстицање и усклађивање привредног развоја са развојем заједничког и индивидуалног стандарда (отварањем мањих и средњих прерађивачких погона, изградњом мреже путева, инфраструктуре и подизањем квалитета јавних служби и услуга и слично) имаће следећи редослед приоритета: 
– микроразвојни центри – рурална насеља која су центри заједница насеља са општим или специфичним функцијама); 
– локални центри – различитог степена развоја урбаних и специфичних функција и утицајем на социо-географску трансформацију окружења;
– градски центри Ужице и Чачак.
Развој просторно-функционалне организације подручја по заједницама насеља оствариваће се децентрализацијом функције рада, појединих производних делатности, јавних служби и децентрализацијом активности из урбаних центара у центре заједнице села и већа насеља са општим или специфичним функцијама, а све у циљу рационализације управљања и организације јавних служби, квалитетнијег задовољавања потреба и ефикаснијег координирања активности локалних заједница, као и стварања услова за останак и повратак становништва. Нуклеуси социо-економске трансформације руралних и слабо урбанизованих делова региона (што одговара принципима одрживог развоја територије, нарочито у погледу рационалног коришћења простора, ресурса, енергије и транспорта) и развијени дневни урбани системи (односно формирање функционалних урбаних подручја), постаће инструменти хијерархизовано уравнотеженог и полицентричног развоја. 
Побољшање квалитета живота и убрзанији развој привредних функција и јавних служби, оствариваће се приоритетно у мање развијеним општинским центрима са специфичним функцијама, односно, у оним центрима са делимично развијеним урбаним функцијама. Концепт представља диверзификација функција и функционално партиципирање у развојним процесима ширег регионалног окружења. Одговарајућим политикама отварања радних места, инвестиционим и другим мерама, интензивираће се специфичне субрегионалне, општинске, привредне и јавно-социјалне функције, како би се успорила концентрација економских и других активности у регионалним центрима и подстакао економски и социјални развој других центара у мрежи насеља. Даљи развој Ужица и Чачка засниваће се на обезбеђивању вишег квалитета урбаних функција регионалног значаја, а посебно привредних, јавно-социјалних, развојно-управљачких, информационих, научно-истраживачких, културних и других функција. Мањи урбани центри субрегионалног значаја (Горњи Милановац, Пожега и Пријепоље), као секундарни полови на западноморавском и дринском развојном појасу, представљаће важне покретаче привредног развоја са јавним, социјалним, културним и другим функцијама. Са становишта планског развоја мреже насеља посебно је важна ограничена и контролисана изградња приградских насеља и насеобинских целина у коридорима јавних путева.
У инвестиционим одлукама о материјалној производњи стриктно ће се поштовати локациони, техно-економски и критеријуми заштите животне средине, који су усвојени на националном и међународном нивоу. Програми јавних служби и валоризација постојеће мреже биће усклађени са привредним развојем, финансијским могућностима и особеностима локалних заједница, као и са циљевима развоја појединих подручја. Програми развоја јавних служби подразумевају одговарајућу подршку у другим секторима (у првом реду саобраћајне, друге линијске и комуналне инфраструктуре), а посебно у деловима пограничних, пeрифeрних, брдско-планинских атара, који имаjу инфраструктурна, рeсурсна и друга развojна oграничeња.
Једно од основних упоришта планског подручја односи се на штедњу, рационално коришћење и заштиту природних ресурса, нарочито дефицитарних и стратешки значајних за развој и квалитет живљења. Укупан биланс водних ресурса, као и њихов просторни и временски размештај, захтева изузетно пажљиво коришћење и у потпуности обезбеђен систем заштите од загађења и непланског коришћења изворишта површинских и подземних вода. Упориште развоја водопривредне инфраструктуре јесте развој значајног и веома сложеног хидроенергетског система средње Дрине и интегралних регионалних вишенаменских система за уређење, коришћење и заштиту вода, посебно сливова Лима, Рзава, Увца и других река. Интензивираће се хидро-техничке активности на регулисању бујичних речних токова, заштити од поплава, побољшању водоснабдевања насељених подручја, као и санитарној заштити угрожених изворишта и сливова. Концепт јесте заштита пољопривредног земљишта, а нарочито стриктно ограничавање претварања земљишта I–IV бонитетне класе у непољопривредне намене, очување квалитета и природне плодности земљишта. Важан значај придаје се пошумљавању, обнављању и побољшању квалитета шума, антиерозивним радовима у сливовима постојећих и будућих акумулација, као и развоју предузетништва, посебно у области оснивања и развоја микро предузећа за еколошки безбедну прераду локалних пољопривредних, шумских и минералних сировина. Део подручја засниваће свој развој на заштити и одржавању постојећих природних ресурса и вредности, убирањем ресурсне ренте (за воде, ОИЕ, заштићена подручја, шуму и друго) и развојем активности на заштити природних вредности и животне средине.
Успоставиће се ефикаснија контрола коришћења и уређења грађевинског земљишта и усмеравати изградња и комунално опремање и уређење сеоских насеља и руралних предела. Ради благовременог резервисања простора за рационалну изградњу и коришћење објеката/подручја од јавног интереса, успоставиће се и спроводити режими коришћења и заштите простора коридора планираних инфраструктурних система, подручја експлоатације минералних сировина, сливних подручја и простора за изградњу планираних акумулација, заштићених природних и непокретних културних добара, као и простора за изградњу регионалних санитарних депонија са рециклажним центрима.
Важно упориште планског подручја представља и унапређење и заштита животне средине, заштита и промоција вредног природног наслеђа и очување већих подручја посебне намене са природним вредностима од значаја за биодиверзитет и квалитет животне средине. У домену заштите и промоције културног наслеђа, потребно је променити досадашњу праксу коју карактерише како недовољна валоризација, презентација и коришћење културних добара, тако и недовољна уређеност, нарочито ванградских добара (археолошких налазишта, верских објеката и сеоског етно-наслеђа). Концепт јесте остваривање интегралне заштите НКД и очувања регионалних специфичности и културног идентитета простора Златиборског и Моравичког управног округа.
Развој кластера урбаних центара која се налазе на планском подручју, засниваће се на функционалној интеграцији републичког простора и прекограничној сарадњи. Просторно функционални утицаји који су успостављени између центара различитог хијерархијског ранга у ширем окружењу подручја Регионалног просторног плана, опредељују формирање развојних појасева националног и трансграничног значаја, и то:
1. западноморавског развојног појаса, на правцу Краљево–Чачак–Ужице, са везама ка Крагујевцу, Вишеграду (БиХ) и Подгорици (Црна Гора);
2. дринског развојног појаса, на правцу Пријепоље – Прибој – Бајина Башта – Зворник – Лозница, са везама ка БиХ;
3. ибарског развојног појаса, на правцу Београд – Горњи Милановац – Чачак – Краљево – Рашка – Нови Пазар.
Од подједнаке важности за привредну и саобраћајну интеррегионалну интеграцију подручја Златиборског и Моравичког управног округа су и следећи (посебно попречни) правци регионалног, субрегионалног и локалног ранга којима се остварује веза са подручјем Региона Шумадије и Западне Србије и/или суседним државама на релацијама: 
1) Ваљево–Косјерић–Пожега–Ариље–Ивањица–Сјеница (уздужни правац долинама Скрапежа и Моравице); 
2) Нови Пазар – Сјеница – Нова Варош – Прибој (са везом ка БиХ) и будући коридор Сјеница–Пријепоље (са везом ка Црној Гори);
3) Косјерић – Горњи Милановац (са везама ка Крагујевцу и Тополи); 
4) Лучани–Гуча–Краљево; и Ивањица–Ушће (са везама ка Краљеву и Новом Пазару);
5) Ужице – Бајина Башта (са везом ка БиХ).
Подручје РППЗМО има могућности за остваривање прекограничних веза са Црном Гором и БиХ кроз институционалну сарадњу на међудржавном, међурегионалном и локалном нивоу, засноване на:
1. контакту са реком Дрином и значајним регионалним хидроенергетским системом;
2. могућностима за сарадњу на заштити природних вредности и културних добра, који представљају јединствене физичко-географске системе, раздвојене државним границама који немају исти третман заштите и одрживог коришћења природних ресурса;
3. могућностима за интензивнију привредну и културну сарадњу општина са подручја РППЗМО и општина у Црној Гори и БиХ;
4. периферном положају дела региона у односу на веће развојне центре, који није довољно саобраћајно приступачан и економски развијен и који се граничи са сличним регионима у суседним државама и друго.
У делу о имплементацији овог планског документа утврђени су: стратешки приоритети за имплементацију РППЗМО; учесници у имплементацији; смернице за израду планских докумената (просторних и урбанистичких планова, секторских планова и програма); мере и инструменти за спровођење планског документа; и институционално-организациона, информатичка и програмска подршка.
Посебно су значајне смернице за предузимање активности и акција на: изградњи институционалног оквира за управљање просторним и укупним развојем подручја, у првом реду на променама и проширивању организационе структуре, кадровском јачању и финансирању послова општинских/градских служби и регионалних институција; унапређењу информатичке основе формирањем и развојем базе података о планском подручју, као предуслова за праћење, контролу и оцењивање спровођења планских решења; и координацији и успостављању одговарајуће сарадње између националног, (суб)регионалног и локалног нивоа у спровођењу планских одлука.
2. ЦИЉЕВИ ПРОСТОРНОГ РАЗВОЈА ДЕФИНИСАНИ РЕГИОНАЛНИМ ПРОСТОРНИМ ПЛАНОМ
Општи циљеви развоја и уређења подручја РППЗМО су: 
1. одговорно управљање развојем, уређењем и заштитом простора у складу са реалним потенцијалима и ограничењима природних и створених вредности и дугорочним потребама економског и социјалног развоја и заштите животне средине;
2. уравнотежен развој на интрарегионалном и интеррегионалном нивоу, подстицање развоја (инфраструктуре, пољопривреде, туризма, енергетике, рударства и друго), повећање доступности подручја и иницирање трансграничних програма за пригранична подручја; бржи привредни раст од просечног за Србију са ослонцем на урбане центре државног значаја (Ужице и Чачак) и мање урбане центре у њиховом пољу утицаја (Чајетина, Пожега, Лучани, Ариље), на периферном и трансграничном делу подручја (Косјерић, Бајина Башта, Пријепоље, Горњи Милановац, Прибој, Нова Варош и Ивањица);
3. унапређење квалитета живота и стварање услова за демографску обнову, задржавање и подстицање насељавања и повратка становништва, посебно у економски заостале руралне пределе и центре, инвестирањем у изградњу, обнављање и одржавање инфраструктуре, јавних служби и услуга, очувањем и унапређењем природног и културног наслеђа, развојем економски исплативих и статусно привлачних активности;
4. максимизовање компаративних предности и минимизовање дејства ограничавајућих развојних и управљачких фактора, са циљем да се ојача укупни територијални капитал и конкурентска способност у економском, социјалном, културном и другом смислу, те да се прошире могућности за сарадњу са партнерима у регионалном, републичком, трансграничном и европском окружењу.
Предвиђено је да ће се остварење ових циљева постићи 
1. мобилизацијом територијалног капацитета подручја, полазећи од приоритетних планских решења и активности и конкурисања региона и општина/градова за коришћење инструмената ИПА (IPA) за претприступну подршку Европске уније, билатералних и мултилатералних донатора (ПРО – Програм развоја општина у југозападној Србији, Јапанска агенција за међународну сарадњу, USAID MEGA програм и друго), United Nations Development Assistance Framework (UNDAF, 2011–2015. године), као и републичких средстава за: 
1) уравнотежен и одржив регионални развој, а нарочито за подстицање развоја неразвијених локалних заједница (као што су изградња националне, регионалне и локалне инфраструктуре, профитабилних привредних погона, уређење површина за потребе туристичких подручја и привредних зона, стварање стимулативног пословног окружења и друго); 
2) одржив рурални развој; 
3) одрживо коришћење природних ресурса, природног и културног наслеђа;
2. заштитом животне средине, односно:
1) спречавањем деградације природних ресурса и добара и нерационалног коришћења простора (посебно планинских подручја и зона заштите акумулација); 
2) заштитом пољопривредног и шумског земљишта од непланског ширења изградње у долинско-котлинским подручјима, рубним зонама градова и већих урбаних насеља и инфраструктурним коридорима, и слично;
3) заштитом ваздуха, рекултивацијом и ревитализацијом земљишта у зонама експлоатације минералних сировина;
4) заштитом пољопривредног земљишта од деградације пашњака, као и од губљења из пољопривредне производње значајних површина пољопривредног земљишта и слично;
5) усклађивањем организације, уређења и коришћења простора са потребама заштите територије, становништва, активности, природних и створених ресурса од елементарних непогода; и 
6) ефикасним управљањем отпадом и повећањем енергетске ефикасности;
3. дисперзивно-концентрисаним моделом развоја, односно равномернијим урбано-руралним развојем и размештајем становништва, привредних и других активности, што захтева:
1) јачање регионалних функција Чачка и Ужица и децентрализацију осталих функција у мање урбане, то јест, општинске центре (попут Бајине Баште, Нове Вароши, Прибоја, Пријепоља и других), сублокалне центре и друге микроразвојне центре на руралном подручју као носиоце социо-економског развоја заједница руралних насеља;
2) развој индустријских комплекса и привредних зона, маркетинга и информатичких служби у урбаним центрима државног значаја и општинским центрима, уз подстицање дисперзије мањих и средњих прерађивачких капацитета базираних на сировинској осовини и примени еколошки прихватљивих технологија (у области прерађивачке индустрије, туризма, пољопривреде, занатства и друго) на руралном подручју; 
3) јачање просторно функционалних веза урбаних центара државног значаја са мањим урбаним центрима на њиховом функционалном подручју и формирање урбаних кластера Чачка и Ужица, умрежавање мањих урбаних центара као субрегионалних центара јужног дела подручја Регионалног просторног плана и формирање новог полицентричног урбаног кластера; 
4) наставак формирања и иницирање развојних појасева (као дела функционално-урбаних система преко којих се остварује интеграција и територијална кохезија подручја) који су већ формирани или очекивани у будућности, и то: 
– националног и трансграничног ранга: западноморавског појаса развоја на потезу Краљево – Чачак – Ужице са везама ка Крагујевцу, Вишеграду (БиХ) и Подгорици; дела ибарског појаса развоја на потезу Љиг – Горњи Милановац – Чачак, са везом са западноморавским појасом, и будућег појаса развоја на потезу Београд – Горњи Милановац – Пожега – Ариље – Ивањица – Сјеница, са везом ка Подгорици; и будућег трансграничног дринског појаса развоја на потезу Пријепоље – Прибој – Бајна Башта – Зворник – Лозница –Шабац, са везама ка БиХ (Сарајеву) и Црној Гори; 
– регионалног ранга на потезима: Ваљево – Косјерић – Пожега – Ариље – Ивањица – Сјеница (долинама Скрапежа и Моравице); Нови Пазар – Сјеница – Пријепоље – Прибој, са везама ка Новој Вароши, БиХ и Црној Гори;
– субрегионалног и локалног ранга на потезима: Косјерић – Горњи Милановац (са везама ка Крагујевцу и Тополи); Лучани – Гуча – Краљево; Ивањица – Ушће (са везама ка Краљеву и Новом Пазару); Ужице – Бајина Башта (са везом ка БиХ).
4. максималним активирањем расположиве радне снаге на ефикаснијем развоју привреде, са циљем да се интензивира привредни раст и развој, у првом реду у областима које највише доприносе расту конкурентности, као и са циљем да се ефикасније решава проблем незапослености, и то: успостављањем и промовисањем финансијске и институционалне подршке за развој предузетништва (МСП, пољопривреда, туризам и тако даље) и кластера; бољим повезивањем привреде са високообразовним и истраживачким институцијама у примени истраживања и иновација за ефикаснији развој и повећање конкурентности привреде;
5. развојем подручја као друштвене и просторне заједнице у којој ће сви грађани моћи да искажу и да задовоље своје потребе припадности и за идентитетом, односно: отклањањем негативних последица досадашњих транзицијских прилагођавања; решавањем проблема сиромаштва и друштвене искључености; општим повећањем безбедности и смањењем ризика по живот и здравље, затим по имовину, социјалну сигурност и становање; стварањем услова за индивидуални развој, личну афирмацију, као и богат и садржајан друштвени живот; јачањем заједнице кроз укључивање свих грађана, уз јачање солидарности и развијање регионалног и локалног идентитета; 
6. ублажавањем и спречавањем депопулације и побољшањем старосне структуре становништва мерама економске, социјалне и других политика, као и реализацијом решења Регионалног просторног плана којима се утиче на бржи економски просперитет и развој села, као и јачање економске позиције пољопривреде и пољопривредних произвођача, развој допунских извора прихода на селу, развој инфраструктурног и подизање комуналног и јавног стандарда у насељима, посебно оног у пограничном подручју;
7. прилагођеним моделима управљања регионалним развојем и развојем градова/општина: координацијом институција и сектора на регионалном и субрегионалном нивоу и кооперацијом градова и општина; побољшањем информатичке подршке (ГИС и друго); јачањем „институционалног капацитета” и ефикасности јавног сектора (локалне самоуправе, јавних служби и предузећа), нарочито у планирању и управљању развојем.
3. ПРОГРАМ МЕРА И АКТИВНОСТИ ЗА СПРОВОЂЕЊЕ ПРОСТОРНОГ ПЛАНА РЕПУБЛИКЕ СРБИЈЕ НА ТЕРИТОРИЈИ РЕГИОНАЛНОГ ПРОСТОРНОГ ПЛАНА
Просторним планом Републике Србије предвиђена је децентрализација и регионални развој, на нивоу функционално-економских региона и области, као и дефинисање подстицајних посебних програма и пројеката за подручја са посебним развојним проблемима. Примарно је јачање саобраћајних и инфраструктурних веза, као и развој пројеката у области привреде, саобраћаја, енергетике, туризма и друго.
Планско подручје представља простор веома богатог биолошког и културног диверзитета, где је његово очување и уређење један од приоритета. Коришћење, уређење и заштита подручја Златиборског и Моравичког управног округа ће захтевати озбиљну и систематску организацију на регионалном нивоу, покретање већих развојних пројеката уз неопходно умрежавање јединица локалне самоуправе (са руралним окружењем) око већих урбаних центара.
Интегрисани и одрживи развој метрополских подручја подразумева неопходну подршку већих урбаних центара, од којих се у југозападном делу Србије издвајају градови Ужице, Чачак и Нови Пазар са припадајућим функционалним урбаним подручјима, који ће добити подршку за убрзанији развој као регионалне фокусне тачке. Ужице, Чачак и Нови Пазар би требало да подстакну на достизање укупног полицентричног развоја, односно, на успостављање равномерне дистрибуције активности и становништва. Трансгранични пројекти са партнерима из Републике Српске (БиХ) и Црне Горе треба да имају значајну улогу у процесу просторног развоја Југозападне Србије. Битан предуслов је боље повезивање, како према суседним функционалним подручјима у Републици Србији, тако и у правцу Јужног Јадрана и Сарајева, као и повезивање простора изузетних предеоних и културних ресурса за развој туризма, уз ограничења које представљају режими заштите изворишта вода, природних вредности и друга подручја посебне намене.
Са становишта просторне дистрибуције и организације пољопривреде, подручје Златиборског и Моравичког управног округа има хетерогене карактеристике у агроеколошком и социо-економском погледу, ниску густину насељености, негативне демографске тенденције (сем у урбаним центрима Ужице и Чачак), недовољно развијену инфраструктуру и више стопе руралног сиромаштва и незапослености. Развојни правац пољопривреде се огледа у производњи хране високе биолошке вредности и/или познатог географског порекла у системима органске, интегралне и традиционалне пољопривреде, паралелно са активностима на одрживом управљању и заштити природних ресурса и развоју локалних прерађивачких капацитета и других пратећих делатности.
План оптималне шумовитости до 2014. године у просеку износи око 55% (Златиборски управни округ 70,5% и Моравички управни округ 40,0%), у оквиру кога треба пошумити око 4.500 ha (у Златиборском управном округу 3.500 ha и у Моравичком управном округу 1.000 ha).
У сектору управљања водама, као последица глобалних климатских промена очекују се следећи процеси:
1. смањивање укупних падавина, посебно у јужном и источном делу; 
2. погоршавање екстремних феномена – дужи периоди малих вода, брже концентрације и већи врхови поводња. Утврђен је: 
1) Западноморавски регионални систем са подсистемима Рзав, Западна Морава и Увац (са више изворишта); 
2) речни системи – Западноморавски и Дрина са Лимом. Кључни водопривредни објекти и системи су на: Дрини (каскадни системи на потезима Средње и Доње Дрине); Лиму (каскадни системи проточних ХЕ); и Великом Рзаву (каскаде: ХЕ „Сврачково”, ХЕ „Роге”, ХЕ „Велика Орловача”, као кључна акумулација у Републици Србији, запремине преко 700 мил. m³, једна од стратешких резерви воде Републике Србије). Заштита вода се планира реализацијом ППОВ у насељима са највећим утицајима на изворишта или на угроженим водотоковима као што су: Сјеница, Нова Варош и Ужице.
У експлоатацији и преради минералних сировина предвиђа се ревитализација постојећих лежишта и јаловишта, као и истраживање и отварање нових лежишта металичних и неметаличних минералних сировина. Планира се изградња термо електране и рудника угља „Штаваљ” (уз веома пажљиву и објективну студију са становишта могућих негативних утицаја на водоизвориште и еколошки систем Увца и околине). На подручју постоје локације погодне за мини хидроелектране, као и ветроелектране.
Златиборски и Моравички управни округ обухватају делове туристичког кластера „средишња и западна Србија”, са туристичким дестинацијама Дрина–Тара–Златибор, Златар–Пештер и део Ваљевско-подрињских планина са Дрином (дестинације са знатним учешћем целогодишње понуде), као и другим садржајима понуде у простору на планинама, градовима, општинским центрима и другим насељима, бањама, објектима и природним и културним вредностима, ловиштима, пећинама, деловима коридора путних праваца и друго. 
Предвиђене су активности на развоју саобраћајне инфраструктуре, и то на:
– државном путу I реда (изградња аутопута Е-763) део руте 4 (SEETO): Београд–Чачак–Пожега–Ариље–Ивањица–Сјеница (Дуга пољана)–Бољаре (граница са Црном Гором); 
– државном путу I реда (коридору аутопута, Е-761) Појате – Крушевац–Краљево–Чачак–Пожега–Ужице–Котроман (граница са БиХ) Е-761, ДП IБ-23 (М-5);
– завршетку изградње неизграђеног дела државног пута I реда ДП IБ-29 (М-8) Милешева (Пријепоље)–Увац (Сјеница), као и рехабилитацији путног правца Кокин Брод – Прибој (веза са БиХ, ДП IIА-194 (Р-228); 
– завршетку изградње обилазница Ужица; 
– рехабилитацији пруге Београд–Врбница (Бар);
– стављањем у функцију аеродрома у Ужицу–Поникве, и у Сјеници.
Преовлађују подручја квалитетне животне средине са природно вредним и очуваним екосистемима (којој припадају заштићена природна добра, рурална подручја и друго). Поред ових подручја издвојена су још: подручја загађене и деградиране животне средине (делови градова Чачка и Ужица) за која је предвиђена санација загађења и ревитализација угрожених екосистема; подручја угрожене животне средине (делови општина Пожеге, Ивањице, Ариља, Гуче, Сјенице, Пријепоља, туристичког центра Златибор, зоне експлоатације минералних сировина „Јелен До”, коридори државних путева I и II реда и пруга и друго) за која је предвиђено спречавање даље деградације и обезбеђење побољшања постојећег стања.
Подручје Регионалног просторног плана имаће значајну улогу у различитим облицима интеррегионалне сарадње и повезивања са појединим регионима Црне Горе и БиХ што ће се посебно одразити на унапређење: капацитета за заједничко планирање и решавање развојних проблема; економских, социјалних и културних веза; заштите животне средине, развој туризма, саобраћајне и енергетске инфраструктуре (на правцу Романија–Златибор–Дурмитор и Осат–Тара, односно Пљевља–Пријепоље–Прибој, Ужице–Пријепоље–Подгорица–Бар и Лукавица–Пале–Соколац–Рогатица–Вишеград–Република Србија и других праваца).
Нису конкретније дате смернице за интеграцију дринског подручја са окружењем, али су дефинисани потенцијали природних ресурса за коришћење и развој на основу којих Дрински појас може да остварује ту улогу. Утврђена су стратешка планска решења за: интегрално уређење, коришћење и заштиту слива реке Дрине (као једног од просторно и функционално најсложенијих водопривредних система у Европи); привредни развој; саобраћај; туризам; и умрежавање малих и средњих центара са великим центрима на подручју и у његовом регионалном окружењу и друго.
Концепција развоја функционалних урбаних подручја је усмерена ка повећању територијалне кохезије и активирању територијалног и хуманог капитала. Према моделу организације функционално урбаних подручја, Златиборски и Моравички управни округ представљају полифункционалне регионе са неколико полова развоја нижег хијерархијског нивоа. Урбани кластер мреже градова и центара представљају Чачак са Горњим Милановцем и Лучанима и Ужице са Бајином Баштом, Пожегом и Чајетином. Ужице и Чачак су сврстани у центре државног значаја и групу градова који имају капацитет да прерасту у „чворишта” са значајним утицајем на развој окружења, што ће бити подржавано и посебним подстицајним мерама државе. Предвиђа се значајнија улога осталих центара која ће зависити од оријентисаности привреде ка модернијим облицима одрживе индустријске производње, туризма и других компатибилних активности, а посебно од побољшања степена инфраструктурне опремљености, која представља једно од кључних ограничења у развоју. 
4. ПРОСТОРНИ ПЛАНОВИ ПОДРУЧЈА ПОСЕБНЕ НАМЕНЕ НА ПОДРУЧЈУ РЕГИОНАЛНОГ ПРОСТОРНОГ ПЛАНА
У обухвату Регионалног просторног плана и његовог ближег окружења усвојени су следећи просторни планови подручја посебне намене:
– Уредба о утврђивању Просторног плана подручја изворишта водоснабдевања регионалног подсистема „Рзав” („Службени гласник РС”, број 131/04); 
– Уредба о утврђивању Просторног плана подручја посебне намене специјалног резервата природе „Увац” („Службени гласник РС”, број 83/10);
– Уредба о утврђивању Просторног плана подручја посебне намене специјалног резервата природе „Увац” подручја посебне намене Парка природе „Голија” („Службени гласник РС”, број 16/09);
– Уредба о утврђивању Просторног плана подручја посебне намене Националног парка „Тара” („Службени гласник РС”, број 100/10); 
– Уредба о утврђивању Просторног плана подручја посебне намене инфраструктурног коридора Београд – Јужни Јадран, деоница Београд – Пожега („Службени гласник РС”, бр. 37/06 и 31/10).
У делу о спровођењу РППЗМО предвиђена је израда и доношење следећих просторних планова подручја посебне намене:
1. Просторног плана подручја посебне намене инфраструктурног коридора Београд – Јужни Јадран, деоница Пожега – граница Црне Горе;
2. Просторног плана подручја посебне намене инфраструктурног коридора аутопута Е-761 деоница Пожега–Ужице–Котроман, граница БиХ (део подручја РППЗМО);
3. Просторног плана подручја посебне намене Дринског појаса (део подручја РППЗМО);
4. просторних планова подручја посебне намене за: 
1) туристичке дестинације Златибор–Златар (са сливним подручјем акумулација Кокин Брод и Врутци); 
2) Пештерску висораван (са сливним подручјем акумулације Бела Вода – Сјеница, који ће обухватити део подручја РППЗМО); 
3) планину Јадовник; 
4) Ваљевске планине (део подручја РППЗМО); 
5) сливове акумулација Рокци, Куманица и Дубравица (Ивањица), Сеча река (Косјерић), Клак (Нова Варош) и Бела стена (Краљево и Чачак); 
6) Овчарско-Кабларску клисуру;
7) предвиђена је и израда новог просторног плана подручја посебне намене за извориште водоснабдевања регионалног подсистема „Рзав”, с обзиром на то да је плански хоризонт Регионалног просторног плана подручја изворишта водоснабдевања регионалног подсистема „Рзав” истекао 2014. године.
У периоду по доношењу РППЗМО, услед последица поплава из маја месеца 2014. године јавила се потреба за приоритетном израдом просторних планова за угрожена изворишта водоснабдевања и најугроженија поплављена подручја, односно за сливна подручја са утврђеним плавним зонама (по скраћеној процедури у складу са Законом о отклањању последица поплава у Републици Србији – „Службени гласник РС”, број 75/14), и то:
1) за слив акумулације „Врутци” и за слив реке Скрапеж;
2) за измене и допуне просторних планова јединица локалне самоуправе за најугроженија подручја које су претрпела значајне штете од поплава.
5. ПРОСТОРНИ ПЛАНОВИ У НАДЛЕЖНОСТИ ЛОКАЛНЕ САМОУПРАВЕ (ГРАДСКИ, ОПШТИНСКИ, УРБАНИСТИЧКИ) НА ПОДРУЧЈУ ПРОСТОРНОГ ПЛАНА
За потребе израде Програма имплементације РППЗМО анализирано је стање просторно-планске и урбанистичке документације на подручју Златиборског и Моравичког управног округа. Плански основ, посматрано по јединицама локалне самоуправе, представљају следећи плански документи (усвојени планови или у планови у изради): Просторни план града Ужица, Просторни план општине Ариље, Просторни план општине Бајина Башта, Просторни план општине Косјерић, Просторни план општине Нова Варош, Просторни план општине Пожега, Просторни план општине Прибој, Просторни план општине Пријепоље, Просторни план општине Сјеница, Просторни план општине Чајетина, Просторни план града Чачка, Просторни план општине Горњи Милановац, Просторни план општине Ивањица и Просторни план општине Лучани.
Поред просторних планова, усвојени су или су у фазама израде следећи урбанистички планови: ГУП Града Ужица, ПГР Ариља, ПГР Бајине Баште, ПГР Косјерића, ПГР Нове Вароши, ПГР Пожеге, ПГР Прибоја, ПГР Пријепоља и Бродарева, ПГР Сјенице, ПГР насељеног места Чајетина са насељеним местом Златибор – I фаза, ПГР насељеног места Чајетина (седиште општине) са насељеним местом Златибор – II фаза, ГУП Града Чачка, ПГР Горњи Милановац, ПГР за насељено место Рудник на територији општине Горњи Милановац, ПГР за предео Равне Горе, ПГР градског насеља Ивањица и Буковица и делова насељених места Свештица, Бедина Варош, Шуме, Дубрава, Прилике и Радаљево, ПГР Лучана, ПДР „Регионална депонија Дубоко” у Ужицу, ПГР „Аеродром Поникве” – у изради, ПГР насеља Калуђерске Баре на планини Тари, ПГР насеља Шљивовица на планини Тари, ПГР насеља Ослуша на планини Тари, ПГР насеља Соколина на планини Тари, ПДР „Видик” Дивчибаре у општини Косјерић, ПДР „Брдо Град 2”, ПДР „Лучића ограда” Дивчибаре у општини Косјерић, ПДР комплекса Фабрике цемента „Косјерић” у Косјерићу, ПДР трафостанице 220/110 кV, „Бистрица”, ПДР за расплет далековода 220 и 110 кV код трафостанице 220/110 kV, „Бистрица”, ПГР „Роге”, ПДР Прибојске Бање, ПДР Тржног центра „Златибор”, ПДР за изградњу гондоле на Златибору, ПГР Овчар Бање, ПДР Бање Горња Трепча, ПГР за насељено место Прањани, ПГР за насељено место Таково, ПГР туристичке целине Беле Воде – Дајићи, ПГР туристичке целине Врхови – Одвраћеница, ПДР туристичког центра Голијска река, ПДР Кушићи, ПГР за насељено место Гуча и ПДР далековода 110 kV између ТС „Гуча” и ТС „Ивањица”.
6. ОСТАЛИ РАЗВОЈНО-СТРАТЕШКИ ДОКУМЕНТИ ОД ЗНАЧАЈА ЗА ПОДРУЧЈЕ РЕГИОНАЛНОГ ПРОСТОРНОГ ПЛАНА
Регионални просторни план Златиборског и Моравичког управног округа је усаглашен са усвојеним националним документима који су непосредно релевантни за овакву врсту планског документа. То су: 
– Национална стратегија одрживог развоја („Службени гласник РС”, број 57/08); 
– Стратегија развоја туризма Републике Србије („Службени гласник РС”, број 91/06); 
– Одлука о утврђивању Стратегије развоја енергетике Републике Србије до 2015. године („Службени гласник РС”, број 44/05);
– Уредба о утврђивању Програма остваривања Стратегије развоја енергетике Републике Србије до 2015. године за период од 2007. до 2012. године („Службени гласник РС”, бр. 17/07, 73/07, 99/09 и 27/10); 
– Стратегија развоја пољопривреде Србије („Службени гласник РС”, број 78/05); 
– Стратегија управљања отпадом за период 2010–2019. године („Службени гласник РС”, број 29/10);
– Стратегија развоја шумарства Републике Србије („Службени гласник РС”, број 59/06);
– Уредба о утврђивању водопривредне основе Републике Србије („Службени гласник РС”, број 11/02);
– Национална стратегија заштите и спасавања у ванредним ситуацијама („Службени гласник РС”, број 86/11);
– друге националне стратегије које се баве питањима као што су: смањење сиромаштва, приступање Европској унији, запошљавање, реформа државне управе, реформа система социјалне заштите, развој образовања, унапређење положаја жена, научни и технолошки развој Републике Србије и друго.
Консултовани су усвојени регионални и локални развојни документи, и то: Мастер план развоја туризма са пословним планом за планину Тару и њено окружење; Мастер план развоја туризма на Голији са пословним планом; Пословни мастер план туристичке дестинације Златибор–Златар; локални акциони планови (који третирају проблематику екологије, управљања отпадом, унапређење положаја избеглих и интерно расељених лица, капиталних инвестиција, људских ресурса и друго); локални еколошки акциони планови и стратешки локални планови (у области одрживог развоја, управљања вода, развоја туризма, социјалне заштите, развоја пољопривреде и друго).
Чланом 14. Закона о регионалном развоју („Службени гласник РС”, бр. 51/09 и 30/10) предвиђена је израда документа регионалног развоја. Ти документи су: национални план регионалног развоја, регионална развојна стратегија (план развоја региона) и програми финансирања развоја региона. Исти члан регулише да се развојни документи регионалног развоја израђују у складу са важећим документима просторног планирања.
Консултовани су и Просторни план Републике Српске („Службени гласник Републике Српске”, број 86/07) и Просторни план Црне Горе („Службени лист Црне Горе”, број 24/08).
На основу Програма имплементације РППЗМО и годишњих извештаја о остваривању РППЗМО, утврдиће се потреба за изменама и допунама РППЗМО, у смислу његовог усклађивања са националним и регионалним развојно-стратешким документима који су усвојени након његовог доношења.
II. О ПРОГРАМУ ИМПЛЕМЕНТАЦИЈЕ
У складу са Законом уведен је нови документ за примену просторних планова – програм имплементације. Програм имплементације утврђује мере и активности за спровођење просторног плана за раздобље од пет година. Он садржи нарочито: приоритетне пројекте за остваривање просторног уређења; динамику за уређење појединих просторних целина и приоритетних пројеката; износе и изворе средстава за финансирање пројеката; рок извршења пројеката; одговорност за извршење пројеката; и показатеље за праћење промена стања у простору. Основни методолошки оквир за његову израду постављен је у Програму имплементације ППРС.
Планскe концепције и решења РППЗМО спроводе се, као и за остале планске документе, на два начина:
1. директном имплементацијом – разрадом у просторним плановима подручја посебне намене, просторним плановима обухваћених јединица локалне самоуправе и урбанистичким плановима на основу којих се простор непосредно приводи планираној намени, то јест, директном издавању локацијске дозволе;
2. индиректном имплементацијом – разрадом у програму његове имплементације и усклађивањем регионалних, општих и секторских стратегија, планова и програма, мера и инструмената различитих политика.
За директну имплементацију планских решења РППЗМО у просторним плановима обухваћених јединица локалне самоуправе и урбанистичким плановима надлежни су органи јединица локалних самоуправа.
За индиректну имплементацију планских решења РППЗМО у регионалним, општим и секторским стратегијама, просторним плановима подручја посебне намене, другим плановима и програмима, као и мерама и инструментима различитих политика, директну надлежност имају органи и организације републичког нивоа управљања (министарства, агенције, јавна предузећа и друго), а индиректну надлежност имају регионалне организације (акредитоване регионалне развојне агенције и друго) и органи и организације јединица локалне самоуправе (управе, јавна предузећа и тако даље).
И за директну и за индиректну имплементацију РППЗМО као и свих других наведених планских докумената, кључна је хоризонтална и вертикална координација актера и њихових активности.
Хоризонтална координација интереса и активности различитих сектора и територија се односи на активности и актере истог нивоа управљања. За хоризонтално усклађивање, то јест, за координацију, потребна је непрекидна комуникација између представника институција различитих сектора. Пожељна је такође и комуникација међу различитим секторима друштва – јавни, приватни и такозвани цивилни, односно невладин сектор.
Вертикална координација се односи на активности и интересе актера међу различитим нивоима управљања – од међународног, преко републичког, до регионалног и локалног нивоа. У вертикалној сарадњи битан је принцип супсидијарности који се односи на подршку мањим територијалним јединицама – локалној самоуправи, актерима на регионалном нивоу, приватном и невладином сектору – приликом заступања њихових интереса и остваривања њихових потреба.
За разлику од Програма имплементације ППРС или Програма имплементације Регионалног просторног плана Аутономне покрајине Војводине (Одлука о доношењу Програма имплементације Регионалног просторног плана Аутономне покрајине Војводине за период 2013–2017. године – „Службени лист АП Војводине”, број 22/13), где се радило о усклађивању активности и интереса институција на републичком, односно покрајинском нивоу управљања, Програм имплементације РППЗМО требало би да има неколико нивоа хоризонталне и вертикалне координације. Како се ради о имплементацији регионалног просторног плана, требало би да подразумева усклађивање активности и интереса институција на републичком, регионалном и локалном нивоу управљања.
Проблем представља неразвијен систем институција и координације актера и њихових активности на нивоу статистичко-планских региона – за овај програм имплементације, на нивоу НСТЈ 2 Региона Шумадија и Западна Србија, односно, на нивоу управних округа/области, на нивоу НСТЈ 1, Златиборског и Моравичког управног округа. За остваривање целовите вертикалне и хоризонталне координације недостају надлежности институција на републичком нивоу управљања, и/или на нивоу статистичко-планског (статистичко-територијалног) региона и округа/области у односу на локални ниво управљања. Примери досадашње праксе међусуседске сарадње у управљању развојем јединица локалне самоуправе указују да се самоусклађивање активности и интереса суседних општина/градова одвија отежано и када се ради о решавању ургентних потреба и проблема од заједничког интереса (такви су примери регионалних депонија отпада). Њихова активна партиципација у вертикалној и хоризонталној координацији не може се очекивати све док не буде условљена коришћењем средстава републичког буџета, IPA фондова и других фондова и донација за програме и помоћ развоју јединица локалне самоуправе и локалних актера, што за сада није случај.
Без регионалних институција, хоризонтална и вертикална координација актера и њихових активности веома је неизвесна и отежано се одвија, како се показало током припреме Програма имплементације РППЗМО, а што се одразило на неуједначеност у разради стратешких приоритета утврђених РППЗМО.
Други моменат који је имао утицаја на припрему Програма имплементације РППЗМО јесте приближавање истека периода до 2016. године, предвиђеног планским документом за остваривање стратешких приоритета. С обзиром на то да је одложен почетак припреме, овим програмом предвиђено је његово остваривање у периоду од 2015. до 2020. године.
1. ФАЗЕ И УЧЕСНИЦИ ИЗРАДЕ ПРОГРАМА ИМПЛЕМЕНТАЦИЈЕ РППЗМО
Програм је урађен поштујући законе који упућују на активну сарадњу са свим актерима (надлежни органи, организације и институције) од којих зависи остварење планских решења и стратешких приоритета и пројеката који би требало да буду у целини или делимично остварени, односно, чија би реализација требало да буде припремљена до 2020. године.
Израда Програма имплементације РППЗМО одвијала се по следећим фазама:
1. I фаза – Идентификација и комуникација са актерима и могућим изворима финансирања у имплементацији стратешких приоритета;
2. II фаза – Провера прелиминарне листе активности и пројеката, институционално-организационих и финансијских аранжмана за њихову реализацију;
3. III фаза – Израда Нацрта програма имплементације Регионалног просторног плана за подручје Златиборског и Моравичког управног округа за период од 2015. до 2020. године;
4. IV фаза – Усклађивање са мишљењима надлежних министарстава, и најзад, усвајање Програма имплементације Регионалног просторног плана за подручје Златиборског и Моравичког управног округа за период од 2015. до 2020. године.
Координацију фаза и актера у припреми и спровођењу Програма имплементације РППЗМО обављао је носилац његове израде – Републичка агенција за просторно планирање и министарство надлежно за просторно планирање. Током израде Програма имплементације одржана су три састанка са представницима регионалних и локaлних институција у сарадњи са Привредном комором Србије, регионалним привредним коморама из Ужица и Чачка, Регионалном развојном агенцијом „Златибор” из Ужица и Регионaлном развојном агенцијом за просторни и економски развој Рашког и Моравичког управног округа.
Аналитичке картице у табеларном облику са листама стратешких приоритета, у складу са тематском облашћу на коју се односи приоритет, достављене су релевантним актерима у припреми и остваривању Програма имплементације РППЗМО. У Табели II-1. назначено је од којих актера су добијене попуњене аналитичке картице.
Табела II-1: Преглед учешћа актера у припреми Програма имплементације РППЗМО, 2014.




АКТЕРИ
према врсти надлежности


НИВО УПРАВЉАЊА И НАЗИВ АКТЕРА


Достављена попуњена картица






РЕПУБЛИЧКИ НИВО УПРАВЉАЊА




МИНИСТАРСТВА


Министарство пољопривреде и заштите животне средине


+




Министарство рударства и енергетике


+




Министарство државне управе и локалне самоуправе


+




Министарство привреде


+




Министарство просвете, науке и технолошког развоја


+




Министарство културе и информисања


+




Министарство за рад, запошљавање, борачка и социјална питања


+




Министарство омладине и спорта


+




Министарство грађевинарства, саобраћаја и инфраструктуре


+




Министарство трговине, туризма и телекомуникација


+




ЈАВНА ПРЕДУЗЕЋА И ПРИВРЕДНА ДРУШТВА


ЈП Србијашуме (ЈП СШ)


+




ЈВП Србијаводе (ЈВП СВ), ВПЦ Moрава


+




Привредна комора Србије


-




ЈП Путеви Србије (ЈП ПС)


+




Коридори Србије (КС)


+




Железнице Србије (ЖС)


+




ЈП Електромрежа Србије (ЈП ЕМС)


+




ЈП Електропривреда Србије 


+




НИС Гаспромњефт


+




Југоросгаз, а.д.


+




ЈП Транснафта


+




Телеком Србија, а.д.


+




ЈП Емисиона техника и везе (ЈП ЕТВ)


+




ЈП Пошта Србије (ЈП ПТТ)


+




VIP mobile, d.o.o.


-




Теленор


+




Орион телеком


-




Завод за заштиту природе Србије (ЗЗПС)


+




Републички завод за заштиту споменика културе (РЗЗСК)


+




Туристичка организација Србије


+




ЈП Скијалишта Србије (ЈП СС)


+




РЕГИОНАЛНЕ ОРГАНИЗАЦИЈЕ И УСТАНОВЕ




РЕГИОНАЛНЕ ИНСТИТУЦИЈЕ


Регионална развојна агенција „Златибор”


+




Регионална развојна агенција за просторни и економски развој Рашког и Моравичког управног округа


+




Регионална развојна агенција Санџака – Седа


-




Регионална привредна комора Ужице


+




Регионална привредна комора Краљево


-




Национална служба за запошљавање – Ужице


+




Национална служба за запошљавање – Чачак


+




Национална служба за запошљавање – Пријепоље


+




Завод за јавно здравље Ужице


+




Завод за јавно здравље Чачак


-




Завод за заштиту споменика културе – Краљево


+




ЛОКАЛНИ НИВО УПРАВЉАЊА




ЈЕДИНИЦЕ ЛОКАЛНЕ САМОУПРАВЕ


Град Ужице


+




Град Чачак


+




Општина Ариље


+




Општина Бајина Башта


+




Општина Косјерић


+




Општина Нова Варош


+




Општина Пожега


+




Општина Прибој


+




Општина Пријепоље


+




Општина Сјеница


+




Општина Чајетина


+




Општина Горњи Милановац


+




Општина Ивањица


+




Општина Лучани


+




СПЕЦИФИЧНИ ДОПИСИ






Републички геодетски завод


+






Канцеларија за европске интеграције


+




2. О СТРАТЕШКИМ ПРИОРИТЕТИМА
Програмом имплементације РППЗМО разрађује се и операционализује реализација стратешких приоритета, то јест пројеката дефинисаних у овом стратешко-планском документу.
Регионалним просторним планом Златиборског и Моравичког управног округа у поглављу IV. „Смернице за примену плана”, одељку 1.1. „Приоритетне активности на имплементацији”, дефинисано је 117 стратешких приоритета просторног развоја за 32 планска решења у 15 тематских области. Разрада стратешких приоритета извршена је у складу са Законом.
У Програму имплементације РППЗМО разрађени су стратешки приоритети који се већ реализују или чија ће реализација започети до 2020. године, али су утврђени и стратешки приоритети који се из различитих разлога не разрађују у овом програму. Приликом израде Програма имплементације РППЗМО, јасно се указала чињеница да се поједина планска решења и стратешки приоритети налазе у позицији суочавања са могућностима промена (институционалних, социо-економских, финансијских и других) у периоду од доношења РППЗМО 2013. године до припреме програма 2014. године и његовог спровођења до 2020. године, те да њихово остварење због тога може бити модификовано, успорено или одложено. Велики број актера, са општим и секторским стратегијама, плановима и програмима, усложњавају остварење бројних активности и пројеката, поготово ако се узме у обзир недовољна хоризонтална и вертикална координација међу њима. Ради тога, за спровођење овог програма од посебног значаја је успостављање недовољно развијених хоризонталних веза између сектора и јединица локалне самоуправе које имају интерес око истих активности и пројеката, као и вертикалних веза међу нивоима управљања у спровођењу стратешких планских приоритета.
У Програму имплементације РППЗМО, стратешки приоритети који се разрађују, приказани су у оквиру табела и на графичким прилозима. Остали стратешки приоритети наведени су у посебном поглављу према различитим разлозима због којих се не разрађују.
За избор стратешких приоритета који се разрађују коришћен је методолошки приступ и критеријуми који су дефинисани и примењени на изради Програма имплементације ППРС. Поступак одабира, преиспитивања и прецизирања приоритета посебно је обрађен са становишта њихове оправданости и реалних могућности за њихово остваривање, а колико је то било сагледиво у тренутку израде Програма имплементације РППЗМО. За сваки приоритет који се детаљно разрађује иницирана је и остварена успешна сарадња са већином надлежних органа и организација на републичком нивоу управљања, малобројних организација на регионалном/окружном нивоу, као и на нивоу јединица локалне самоуправе.
Разрада стратешких приоритета до 2020. године урађена је у сарадњи са релевантним актерима просторног развоја путем попуњавања аналитичких картица, које су преточене у табеле са доле наведеном структуром (Табела III-1) и налазе се у поглављу III.
Табела II-2: Структура разраде стратешких приоритета утврђених РППЗМО




Ред.бр.
СП


Стратешки приоритети
СП


Активности / Пројекти за реализацију приоритета(А/П)


Учесници у реализацији активности/
 Одговорност (О) и партнери (Пр) за реализацију пројеката


Оријентациони износи и извори финансирања А и П 


Рокови реализације А и П(фаза П)




1


2


3


4


5


6








Приоритет утврђен РППЗМ












Тематска област




Планско решење




Основна сврха израде аналитичких картица била је провера реалности (подразумевајући и измене и допуне стратешких приоритета), односно, разрада и реализација стратешких приоритета утврђених РППЗМО.
2.1. Стратешки приоритети
Наведени су стратешки приоритети, под редним бројем за свако појединачно планско решење по тематским областима, а који су дефинисани у поглављу IV. „Смернице за примену плана”, одељку 1.1. „Приоритетне активности на имплементацији РППЗМО”. На овај начин је олакшано праћење разраде и остваривања стратешких приоритета утврђених РППЗМО. Уврштени су и нови стратешки приоритети по тематским областима за планска решења утврђена РППЗМО које су предложили релевантни актери на републичком, регионалном и локалном нивоу управљања.
2.2. Активности и пројекти за реализацију приоритета (А и П)
Активности за реализацију приоритета подразумевају: управне и организационе аспекте и планске активности (на припреми и доношењу просторних, урбанистичких и секторских планова и програма) на реализацији приоритета, садржане у надлежностима и програмима ресорних министарстава, републичких и регионалних агенција, републичких јавних предузећа, јавних установа и привредних друштава, органа и организација јединица локалне самоуправе (управе, јавна предузећа и јавне установе).
Наведени су сви конкретни пројекти који су добијени од надлежних органа, организација и асоцијација, чија реализација је предвиђена да започне или да се оконча у временском хоризонту Програма имплементације РППЗМО до 2020. године.
За остваривање појединих стратешких приоритета наведене активности и/или пројекти су диференцирани према нивоу управљања и предложених из делокруга одређене надлежности.
2.3. Учесници и одговорности у реализацији активности и пројеката
Наведени су сви актери за које је препознато да имају директну или индиректну улогу у реализацији стратешког приоритета. У њих се убрајају: органи и организације на републичком нивоу управљања (министарства, агенције, јавна предузећа, заводи и друго), организације на регионалном нивоу (акредитоване развојне агенције, заводи, привредне коморе, асоцијације и друго) и органи и организације на локалном нивоу управљања (скупштине и управе јединица локалне самоуправе, јавна предузећа, јавне установе, асоцијације и друго). Поред ових учесника, назначене су и друге домаће и међународне институције, невладине организације и заинтересовани инвеститори који учествују или представљају потенцијалне учеснике у реализацији стратешких приоритета.
Одговорност за реализацију наведених активности и пројеката носи орган или организација на републичком или локалном нивоу управљања, која прати реализацију стратешког приоритета по фазама (уколико фазе постоје), и о томе припрема годишњи извештај који ће се уграђивати у годишњи извештај о остваривању РППЗМО. Одговорност за реализацију приоритета има орган задужен за одређену област без обзира на повремене промене назива органа у оквиру реконструкције у склопу органа управе. У поглављу V. Програма имплементације РППЗМО предложени су модалитети институционалне координације и праћења припреме и остваривања наведених активности и пројеката који су у надлежности локалног нивоа управљања.
2.4. Извори финансирања и оријентациони износи
Извори средстава за финансирање пројеката јесу јавна средства (буџет Републике Србије, буџети ЈЛС и остали јавни извори финансирања међу којима су разни фондови) и средства опредељена из других извора, као што су европски фондови (IPA и друго), разни кредити (Светска банка, Међународни монетарни фонд, Европска банка за обнову и развој, Европска инвестициона банка и слично), донације, приватни и међународни фондови.
Средства неопходна за остваривање започетих, предвиђених или предложених активности и пројеката неопходних за реализацију стратешког приоритета дата су у оријентационим износима у динарима (РСД) или у динарској противвредности (према курсној листи на дан 3. новембар 2014. године). Финансијска средства су за већину приоритета дефинисана у тренутку израде Програма имплементације РППЗМО и треба их прихватити условно, односно реална финансијска средства ће се дефинисати у тренутку реализације пројеката у складу са реалним могућностима извора финансирања. У појединим случајевима, за одређене активности и пројекте, нису се могли дати оријентациони износи, већ ће се исти утврдити у каснијим фазама реализације пројекта и у процесу иновирања овог програма.
2.5. Рокови реализације А и П (фаза П)
За наведене активности и пројекте утврђени су рокови њихове реализације или планираних фаза реализације. Поједине активности су континуираног карактера и не ограничавају се на временски хоризонт Програма имплементације РППЗМО. За поједине активности и пројекте није дат овај податак, сагласно достављеним предлозима од стране надлежних органа и организација.
3. ПРОЦЕС ПРАЋЕЊА, ИЗВЕШТАВАЊА И ИНОВИРАЊА ПРОГРАМА ИМПЛЕМЕНТАЦИЈЕ РППЗМО
Хоризонтална и вертикална координација актера и њихових активности отежано се одвијала у току припреме Програма имплементације РППЗМО, што се одразило на неуједначеност у разради стратешких приоритета утврђених РППЗМО.
Имајући у виду неуједначеност у нивоу детаљности категорије детаљно разрађених стратешких приоритета и узимајући у обзир могућност да ће у току реализације овог програма имплементације долазити до адаптација, модификација и нових иницијатива у остваривању детаљно разрађених стратешких приоритета – ради омогућавања да поједини неразрађени стратешки приоритети пређу у категорију детаљно разрађених приоритета као и помака у организовању активности, институција и координације на нивоу региона Шумадије и Западне Србије и доношења регионалне развојне стратегије за овај регион (одговарајућег стратешког документа регионалног развоја) и свих других промена у организацији и координацији активности локалног нивоа управљања – документ под називом Програм имплементације РППЗМО представља део континуираног процеса планирања, програмирања и имплементације планског просторног развоја подручја.
Као део тог процеса, измене и допуне Програма имплементације РППЗМО, а по потреби и измене и допуне или иновирање РППЗМО, предлагаће се на основу годишњег извештаја о остваривању РППЗМО и Програма имплементације РППЗМО. Како је овај програм оперативни документ за имплементацију РППЗМО, реално је очекивати да се иновира заједно са подношењем извештаја.
Тиме ће се остварити континуитет процеса планирања и имплементације планираног просторног развоја и омогућити:
1. свим актерима, нарочито онима који нису били довољно припремљени за активније учешће у припреми првог програма, да иновирају и допуне своје предлоге за детаљну разраду стратешких приоритета;
2. усклађивања овог програма са израдом регионалне развојне стратегије и (годишњих) програма финансирања развоја Региона Шумадија и Западне Србије, односно одговарајућег стратешког документа регионалног развоја (у деловима који се територијално односе на РППЗМО);
3. усклађивања овог програма и израде секторских стратегија, планова и програма (у деловима који се територијално односе на РППЗМО);
4. усклађивања овог програма и пројеката који конкуришу за IPA фонд, донације или за реализацију јавно-приватног партнерства.
На овај начин се омогућава повећање ефикасности и ефективности процеса планирања, просторног развоја и уређења територије Златиборског и Моравичког управног округа.
Мониторинг и његово добро успостављање представља саставни део и основ успешне имплементације. У периоду важења овог програма имплементације предвиђена је израда годишњих извештаја о стању у простору у којима треба да се прате: напредовање у реализацији стратешких приоритета, као и промене у вредностима показатеља просторног развоја и његово реално оцењивање стања путем мерења вредности дефинисаних показатеља у утврђеним временским интервалима. Из тог разлога се у поглављу V. Програма имплементације РППЗМО препоручује организација мониторинга, као поступка којим се обезбеђује стална спрега између добијања информација и њихове интерпретације, а који се (мониторинг) током имплементације усредсређује на праћење и оцену промена приоритета.
Програмом имплементације утврђују се показатељи за праћење промена стања у простору, тако да Програм имплементације РППЗМО предвиђа изградњу и коришћење ГИС – оријентисаног информационог система, што је неопходан услов за квалитетан мониторинг и управљање имплементацијом просторног развоја РППЗМО.
Поред показатеља за праћење промена стања у простору дефинисаних у поглављу IV. Програма имплементације РППЗМО, у поглављима V. и VI. дате су и препоруке за координацију активности на остваривању стратешких приоритета и препоруке за праћење показатеља просторног развоја, које ће послужити и за годишње извештавање о остваривању РППЗМО и стању просторног развоја.
III. ИМПЛЕМЕНТАЦИЈА СТРАТЕШКИХ ПРИОРИТЕТА РЕГИОНАЛНОГ ПРОСТОРНОГ ПЛАНА ЗЛАТИБОРСКОГ И МОРАВИЧКОГ УПРАВНОГ ОКРУГА
1. ДЕТАЉНО РАЗРАЂЕНИ СТРАТЕШКИ ПРИОРИТЕТИ
У Табели III-1 детаљно је разрађено 117 стратешких приоритета, под одговарајућим редним бројем за 32 планска решења у 15 тематских области, и то:
1. Коришћење и заштита пољопривредног земљишта и рурални развој;
2. Коришћење и заштита шумског земљишта и шума и развој ловства;
3. Водни ресурси; 
4. Геолошки ресурси;
5. Развој становништва, мреже насеља и јавних служби;
6. Развој привредних делатности;
7. Развој туризма;
8. Развој саобраћајне инфраструктуре;
9. Водопривредна инфраструктура;
10. Енергетска инфраструктура;
11. Телекомуникациона инфраструктура;
12. Комунални садржаји;
13. Заштита животне средине;
14. Заштита природе и природних вредности;
15. Заштита непокретних културних добара).
Ове тематске области са свим стратешким приоритетима су у РППЗМО дефинисане у поглављу IV. „Смернице за примену Плана”, одељку 1.1. „Приоритетне активности на имплементацији”. Сви оријентациони износи у Табели III-1, дати су у динарима, с тим да су за поједине активности и пројекте износи дати у динарској противвредности према курсној листи на дан 3. новембар 2014. године (119 РСД за евро и 95 РСД за амерички долар).
У склопу иновирања Програма имплементације РППЗМО препоручује се обављање иновирања и допуне наведених активности и пројеката за остваривање стратешких приоритета.





































































































Графички прилог III-1: Природни ресурси и вредности, заштита НКД и развој туризма

Графички прилог III-2: Развој привреде и инфраструктурни системи

2. ЛИСТА СТРАТЕШКИХ ПРИОРИТЕТА КОЈИ СЕ НЕ РАЗРАЂУЈУ
Стратешки приоритети из РППЗМО који нису разрађени у Програму имплементације РППЗМО разврстани су према разлозима због којих нису разрађивани, полазећи од методологије примењене у Програму имплементације ППРС (која је прилагођена регионалном нивоу планирања) и имплементације планираног просторног развоја.
Известан број стратешких приоритета налази се и у Табели III-1. са детаљно разрађеним приоритетима и у приоритетима који се не разрађују. Међу њима, највећи број стратешких приоритета изворно припада приоритетима који се детаљно не разрађују. Наведени су у Табели III-1 зато што су предложени и разрађени од стране неког од релевантних актера на националном, регионалном или локалном нивоу управљања, а припадају стратешким приоритетима који су у индиректној вези са просторним развојем. Такви приоритети су условљени другим активностима, односно, реализују се кроз друга планска документа и програме, или се односе на едукацију и промоцију. Мањи број стратешких приоритета који има директан утицај на просторни развој Златиборског и Моравичког управног округа делимично је разрађен у Табели III-1, те су наведени у активностима и пројектима који ће бити предмет детаљне разраде у процесу иновирања овог програма. Међу детаљно разрађеним стратешким приоритетима из Програма имплементације ППРС који обухватају стратешке приоритете из РППЗМО, поједини су обрађени и у детаљно разрађеним приоритетима овог програма, када је од релевантних актера добијено више детаља за њихово остваривање.
Приоритети који се не разрађују подељени су у следеће групе:
1. активности и пројекти који ће бити предмет детаљне разраде у процесу иновирања овог програма (Табела III-2);
2. смернице за урбанистичке планове и техничку/пројектну документацију (Табела III-3);
3. условљеност другим активностима (Табела III-4);
4. реализација кроз националне, регионалне, локалне и секторске стратегије, планове и програме и програме пословања институција и предузећа (Табела III-5);
5. едукација и промоција (Табела III-6); 
6. остали приоритети у индиректној вези са просторним развојем (Табела III-7); 
7. детаљно разрађени стратешки приоритети из Програма имплементације ППРС који обухватају стратешке приоритете из РППЗMO (Табела III-8);
8. детаљно разрађени стратешки приоритети из Програма имплементације ППРС који су од значаја за подручје РППЗМО (Табела III-9).
Неколико стратешких приоритета је одговарајућим делом сврстано у групе у табелама III-4 и III-5, а другим делом у групе у табелама III-6 и III-7. 
Посебно су у поглављу III. издвојени стратешки приоритети који могу да се суфинансирају из међународних фондова, према тематским областима утврђеним Националним приоритетима за међународну помоћ (НАД) за период до 2017. године са пројекцијама до 2020. године (Табела III-10) 
2.1. Активности и пројекти који су предмет детаљне разраде у процесу иновирања Програма имплементације РППЗМО
У ову групу сврстани су стратешки приоритети утврђени РППЗМО чије остваривање омогућава имплементацију планираног просторног развоја подручја Златиборског и Моравичког управног округа, а за које нису дати одговарајући предлози за детаљну разраду од стране релевантних актера. 
Утврђивање активности и пројеката за остваривање наведених стратешких приоритета биће предмет иновирања овог програма.
Табела III-2: Активности и пројекти који су предмет детаљне разраде у процесу иновирања Програма имплементације РППЗМО




Р. бр.
ппр


Приоритетно планско решење (ппр)


Стратешки приоритет из РППЗМО






1. Пољопривредно земљиште и рурални развој




1.2.


Одрживо коришћење и заштита пољопривредног земљишта


3) Евидентирање терена угрожених ерозионим процесима и предузимање и контрола спровођења одговарајућих антиерозионих мера и радова.




2. Шумско земљиште и заштита шума и развој ловства




2.1.


Одрживо коришћење и заштита шумског земљишта и шума


1) Унапређење стања постојећих шума и повећање површина под шумама, пошумљавањем око 450 km² (првенствено на сливовима акумулација и уз израду пројеката пошумљавања) и побољшањем шумске инфраструктуре.




5) Антиерозивна заштита на површинама и локалитетима које угрожава средња, ексцесивна и јака ерозија на око 1.260 km² (посебно на сливовима акумулација и на површинама у оквиру планираних скијалишта).




3. Водни ресурси




3.1.


Заштита квалитета вода


1) Заштита изворишта вода регионалних система водоснабдевања (I и I/III класе квалитета) у горњим деловима Моравице, Великог Рзава, Западне Мораве, Увца, притока Лима, односно узводно од акумулација.




3) Успостављање и спровођење режима зона санитарне заштите, посебно постојећих акумулација (Увац, Кокин Брод, Радоиња, Бајина Башта, Лазићи, Потпећ, Врутци и Међувршје – угроженим ефлуентним оптерећењем) локалних изворишта и резервисањем простора за зоне потапања планираних акумулација.




3.2.


Заштита од вода


1) Одбрана од поплава комбинацијом хидротехничких и организационих мера заштите, посебно у долинама Дрине, Лима и Западне Мораве (у зони насеља, инфраструктурних система и пољопривредног земљишта, а који су угрожени поплавама бујичног карактера).




3) Примена техничких, биотехничких и биолошких мера заштите од ерозионих процеса.




6. Развој привредних делатности




6.2.


Опремање и реализација нових привредних комплекса и локалитета


1) Обезбеђивање инфраструктурно опремљених привредних комплекса или локалитета од значаја за више општина/градова и регион, центрима заједнице насеља и другим насељима у којима је испољен интерес за развој привредних/пословних садржаја, предузетништва, МСП и друго.




4) Отварање планиране индустријске зоне у Севојну, Бранешком пољу (Бранешци – Сушица) – Мачкат, то јест, изградња индустријског парка и слободне зоне, индустријско-привредне радне зоне у Пожеги, привредно-индустријске зоне у Прибоју, индустријских зона у Пријепољу и друго.




7. Развој туризма




7.1. 


Комплетирање и интеграција постојеће понуде у простору


1) Консолидација опремљености капацитета и боља организација коришћења постојеће туристичке понуде планинског (Златибора, Таре и Златара и друго), бањског (Прибојске бање, Горње Трепче, Овчар бање и ваздушне бање Ивањица, здравствено-wellness центра на Златибору и друго), градског, манифестационог, водног (реке и језера), транзитног, излетничког, руралног и других специјализованих видова туризма и рекреације, уз функционално интегрисање понуде окружења.




2) Изградња нових и модернизација, комунално опремање и комерцијализација постојећих и потенцијалних смештајних капацитета (посебно у сеоским домаћинствима и постојећим викенд кућама), у складу са међународним стандардима и трендовима у туризму и хотелијерству.




3) Унапређење и развој туристичко-рекреативне инфраструктуре (терени, стазе, рецептивно-информативни пунктови, туристичка сигнализација и друго) и инфраструктурних система и некомерцијалних садржаја друштвеног стандарда.




7.2.


Реализација туристичке понуде и инфраструктуре у оквиру туристичких рејона


1) Развој целогодишње туристичко-рекреативне понуде (потенцијалних полова развоја) у оквиру туристичких рејона: (а) Тара – Ваљевско-подрињске планине – Рудник (НП Тара са Перућцем, Дрином и Бајином Баштом, Горњи Милановац са бањом Трепчом и Рудником, Косјерић са Маљеном, Повленом и Зарожјем); (б) рејон Полимља са Јадовником (Прибој са Прибојском бањом и Пријепоље са манастиром Милешева, Лимом и Потпећким језером, Побијеником и Јадовником); (в) Моравичко-Драгачевски рејон са Голијом (Чачак са Овчар бањом, са бањом Горња Трепча, Слатином и манастирима у Овчарско-кабларској клисури, Лучани са Гучом и Драгачевом, Пожега са Тометиним пољем и Јежевицом, Ивањица са Голијом, Ариље са Моравицом и Мучњем); (г) Златибор са Златарско-Пештерским (Сјеничким) рејоном (Чајетина са парком природе Златибор и туристичким центром Златибор и скијалиштем Торник, Сирогојном и Љубишем, Ужице са језером Врутци, аеродромом Поникве, Кремном реком Ђетињом, Мокром Гором и Шарганском осмицом, Нова Варош са Златаром – СРП Увац и Сјеница са Сјеничким језером, Пештерском површи и скијалиштима на Јадовнику, Озрену, Ревуши и Јеленку). 




8. Развој саобраћајне инфраструктуре




8.1.


Повећање саобраћајне доступности подручја


2) Рехабилитација и модернизација државних путева I реда, уз изградњу недостајуће деонице на државном путу бр. 8 и изградња обилазница око урбаних градских подручја.








3) Санација клизишта, рехабилитација и сукцесивна изградња недостајућих деоница државних путева III реда.








4) Отварање граничног прелаза „Бачевци – Факовићи” према БиХ.




5) Израда пројеката, реконструкција и рехабилитација општинских путева према приоритетима који се утврђују средњорочним програмима развоја мреже општинских путева, уз константно одржавање проходности током целе године, посебно према насељским/микроразвојним центрима у недовољно развијеним и пограничним подручјима.




8.2.


Развој остале саобраћајне инфраструктуре


4) Реализација бициклистичких и пешачких стаза на територији НП „Тара”, СРП „Увац” и Златару.




9. Водопривредна инфраструктура




9.1.


Фазни развој система водоснабдевања


2) Обнова Пештерског водовода и повећање његове поузданости изградњом одговарајућих резервоара у зонама насеља која се снабдевају водом; обнова водовода Нове Вароши, Прибоја, Ивањице, као и свих осталих водовода, по критеријуму да се губици сведу на мање од 20%; водовода Куманица – Ивањица; реализација новог ППВ у Међуречју.




3) Израда инвестиционо-техничке документације за изградњу „РХЕ Бистрица” (са браном и акумулацијом „Клак”), којом би се утврдила техничка, економска, тржишна и еколошка оправданост и изводљивост пројекта.




4) Израда Генералног пројекта бране и система Велика Орловача, као и студије о могућности пребацивања дела воде из Увца у слив Великог Рзава.




6) Обнова и довођење у радно стање локалних изворишта Чачка (Бјељина – Парменац), као изворишта за технолошку воду предузећа у индустријском басену.




9.2.


Развој система за каналисање и пречишћавање отпадних вода


1) Развој канализационих система (проширење обухвата система на не мање од 90% домаћинстава која имају водовод, укидање свих парцијалних излива колектора, изградња магистралних одводника до локација ППОВ) и реализација ППОВ, при чему је приоритет изградња ППОВ за насеља која угрожавају регионална и друга велика изворишта, или ефлуентно делују на дугим потезима река које су осетљиви екосистеми и које су важне за несметано коришћење вода низводно (Ивањица, Чајетина – Златибор); по потреби и продужена биоаерација (излазни БПК5 4gr О2/м3) и додатно уклањање азота и фосфора.




2) Уклањање свих осталих депонија из водотока и акумулације Потпећ.




3) Пречишћавање отпадних вода рудника Штаваљ, по критеријуму да се Кнешница и низводни део Вапе врате у III класу квалитета.




10. Енергетска инфраструктура




10.1.


Изградња електроенергетске мреже и објеката


1) Изградња нових и реконструкција постојећих 110 kV далековода.




2) Изградња шест нових ТС (110/10 kV „Чачак 6”, „Чачак 7”, „Чачак 8”, „Чачак 9”, Крчагово – Ужице) и завршетак изградње ТС 110/35/10 Ариље.




3) Изградња нових и реконструкција постојећих ДВ 400 kV, 220 kV, 110 kV и постројења 400 kV, 220 kV, 110 kV




10.2.


Употреба ОИЕ


3) Коришћење соларне енергије, биомасе и биогаса.




11. Телекомуникациона инфраструктура




11.1.


Побољшање мреже телекомуникационе инфраструктурe


1) Замена постојећих аналогних комутација (централа) дигиталним.




2) Изградња нових комутационих објеката у насељима и деловима насеља са преко 500 становника, чиме би се постигла жељена густина телефона и приступ интернету.








3) Изградња оптичких каблова за насеља у којима се граде комутације.




4) Изградња РР мреже посебно за брдско-планинска подручја.




5) Изградња планираних базних станице мобилних оператера.




11.2.


Развој мреже поштанских услуга


1) Побољшање просторне дистрибуције и опремљености поштанских јединица уз увођење нових услуга.




3) Отварање одговарајућих броја шалтера поштанске службе у субопштинским центрима, центрима заједнице насеља, као и у насељима са специфичним функцијама.




4) Реализацијa поштанских јединица у већим туристичким насељима.




2.2. Смернице за урбанистичке планове и техничку/пројектну документацију
У поглављу IV. „Смернице за примену Плана”, одељак 1.1. „Приоритетне активности на имплементацији”, утврђене су смернице за разраду Регионалног просторног плана у другим планским документима. Разрадом у просторним плановима обухваћених јединица локалне самоуправе и урбанистичким плановима на основу којих се простор непосредно приводи планираној намени, то јест, издаје локацијска дозвола, обезбеђује се директна имплементација РППЗМО.
У овом делу Програма имплементације РППЗМО наведене су смернице из појединих стратешких приоритета ако су од значаја за израду урбанистичких планова на територији обухваћених јединица локалне самоуправе. 
За реализацију појединих стратешких приоритета неопходна је израда одговарајуће пројектно-техничке документације у складу са законом, а ради омогућавања директног спровођења тих приоритета.
Табела III-3: Смернице за урбанистичке планове и техничку/пројектну документацију




Тематска област из РППЗМО




Р.бр.
ппр


Приоритетно планскорешење (ппр)


Стратешки приоритет из РППЗМО






4. Геолошки ресурси




4.1.


Експлоатација минералних сировина


5) Побољшање информационе основе и инжењерско-геолошка истраживања, као подршка планирању, пројектовању и изградњи: израда карте хазарда терена (катастар клизишта и нестабилних падина, плавних зона и друго) у циљу сигурнијег избора локације и смањења трошкова изградње привредних објеката и инфраструктурних система, као и организовања мониторинга хазарда; израда карте микросеизмичке рејонизације, како би се, уз евентуално обарање степена сеизмичности, смањили трошкови изградње.




12. Комунални садржаји




12.1.


Интегрално управљање комуналним отпадом


1) Израда пројектне документације за затварање, санацију и ремедијацију постојећих депонија у Златиборском и Моравичком управном округу, са стратешким проценама утицаја на животну средину.




13. Заштита животне средине




13.1.


Унапређење и заштита квалитета животне средине


8) Израда стратешких процена и процена утицаја на природу и животну средину свих приоритетних програма, планских докумената и пројеката.




2.3. Условљеност другим активностима
Реализација одређеног броја приоритета условљена је различитим активностима (на пример претходна истраживања) или утврђивањем и применом одговарајућих мера и инструмената различитих политика. Тек након реализације тих активности може се приступити разради и остваривању приоритета из ове групе. 
У другом случају неопходно је спровођење секторских активности на основу секторских планова и програма, као и програма пословања јавних предузећа (на пример: у области шумарства и водопривреде), који омогућавају директно спровођење стратешких приоритета.
Табела III-4: Условљеност другим активностима




Тематска област из РППЗМО




Р.бр.
ппр


Приоритетно планско
решење (ппр)


Стратешки приоритет из РППЗМО






1. Пољопривредно земљиште и рурални развој




1.2.


Одрживо коришћење и заштита пољопривредног земљишта


1) Заустављањe прoцeса спoнтанoг испадања из пoљoприврeднe прoизвoдњe зeмљишта и других аграрних фoндoва кojима распoлажу старачка/рeгрeсивна дoмаћинства, стимулисањем трансфeра њиховог зeмљишта, стoкe и тeхничких срeдстава на дeo млађe пoпулациje oпрeдeљeнe за рад у пoљoприврeди и живoт на сeлу.




2) Поправљање агрохемијских особина обрадивих земљишта, селективним коришћењем подстицајних средстава из Аграрног буџета Републике Србије и других извора на основу претходних агропедолошких анализа.




4) Контролa плодности обрадивог земљишта и предузимање мера поправке, нарочито киселог земљишта исцрпљеног интензивном производњом кромпира у источном делу РППЗМО (калцизација, мелиоративно ђубрење фосфатима и стајњаком и увођење у плодоред крмног биља и легуминоза), а затим даље коришћење у складу са правилима добре пољопривредне праксе.




1.3.


Развој и реструктурирање пољопривредног сектора


1) Обезбеђивање сигурних права закупа земљишта и доброг функционисања тржишта земљишта, које олакшава померање ресурса са напуштених / регресивних газдинстава ка продуктивнијим пољопривредницима, као и других мера подршке укрупњавању и техничко-технолошкој модернизацији породичних газдинстава.




2) Унапређењe сортног састава и увођење савремених технологија и стандарда у производњи воћа и кромпира и унапређење расног састава и селекцијског рада, смештаја и исхране у сточарству.




3) Успостављањe органске биљне и сточарске производње, заштитa географског порекла и сертификацијa, регионално брендирањe и активности на унапређењу промоције и пласмана органских и традиционалних производа заштићене ознаке порекла.




4) Модернизацијa производње на газдинствима – проширењe поседа, изградњa савремених објеката за смештај стоке, кабасте сточне хране и одлагање стајњака, набавкa уређаја за наводњавање, складиштење и хлађење млека, подизањe дугогодишњих засада у воћарству и виноградарству, набавкa основног стада, развој пчеларства и узгој аутохтоних биљних врста и раса стоке.




2. Коришћење и заштита шумског земљишта и шума и развој ловства




2.1.


Одрживо коришћење и заштита шумског земљишта и шума


3) Рационално коришћење укупних производних потенцијала шума, превођењем већег дела површине изданачких шума у високе, повећањем укупне обраслости и попуњавањем недовољно обраслих и реконструкцијом деградираних површина.




4) Очување биоразноврсности и укупне вредности шумских екосистема, посебно у заштићеним подручјима уз вишенаменско коришћење.




2.2.


Развој ловства


1) Очување разноврсности ловне фауне (гајење, насељавање и заштита дивљачи) уз усклађивање ловних и осталих делатности у ловиштима.




3) Фазно побољшање услова станишта у ловиштима и постизање економског капацитета у бројности (нарочито аутохтоних и економски највреднијих врста – медвед и дивокоза на Тари и ловишту Ђетиња, дивља свиња и срна и друго) и одговарајуће полне и старосне структуре главних врста ситне и крупне дивљачи и квалитета трофеја у складу са капацитетом ловно продуктивних површина на шумским подручјима.




4) Узгој дивљачи.




6) Заштита и коришћење гајених врста дивљачи у складу са условима станишта у ловиштима, као и смањење броја предатора у ловиштима.




7) Очување ретких и угрожених врста ловне дивљачи (медвед, дивокоза, тетреб, камењарка, пољска јаребица и друго) и остале фауне (соколови, орлови, и друго).




3. Водни ресурси




3.1.


Заштита квалитета вода


2) Дефинисање система заштите од загађивања и непланског коришћења површинских и подземних вода, посебно дуж токова река у зони долинских насеља и регионалних и транзитних депонија, (уз поштовање критеријума да пречишћене отпадне воде на излазу из ППОВ буду БПК ≤ 4 gr О2/m³).




4) Санитарно опремање постојећих објеката, санација загађеног земљишта и успостављање забране превоза опасних и штетних материја на путевима у ужим зонама заштите акумулација, уз забрану изградње објеката који могу угрозити извориште и изградњу обилазница акумулација.




5) Одрживо коришћење локалних изворишта до количина које не угрожавају еколошке услове у окружењу и одржавање квалитета вода водотока и акумулације у прописаним I/III класама квалитета.




3.2.


Заштита од вода


2) Успостављање контроле и планског усмеравања експлоатације грађевинских материјала из речних корита у складу са принципима контролисаног „управљања речним наносом”, односно нормализација режима проноса наноса у циљу ублажавања и отклањања морфолошких деформација корита које угрожавају регулационе објекте и мостове.




4. Геолошки ресурси




4.1.


Експлоатација минералних сировина и изворишта термоминералних вода


4) Детаљна хидрогеолошка истраживања ради дефинисања резерви и квалитета подземних вода за потребе водоснабдевања, као и комерцијалне производње флашираних вода (Златибор и више локација у Ивањици)




5. Становништво, мрежа насеља, јавне службе




5.2.


Развој људских ресурса


3) Побољшавање услова социјалног статуса појединих категорија становништва (одраслих особа без образовања, жена, деце, старих, избеглих и интерно расељених лица, војних инвалида и других посебно угрожених група).




5.4. 


Очување и трансформација руралних насеља и подручја


5) Обнова, реконструкција и адаптација сеоских домова културе и месних заједница ради стварања услова за формирање мултифункционалних центара.




5.5.


Развој јавних служби, посебно њихове доступности на руралним подручјима


1) Предшколско васпитање и образовање: замена објеката у постојећој мрежи новим или повећање капацитета доградњом (ако постоји потреба), санирање, уређење и опремање комплекса вртића. 




2) Основно образовање и васпитање: вишенаменско коришћење постојећих објеката за мобилне екипе дечјих вртића, установе културе, курсеви информатике и слично. 




7. Развој туризма




7.2.


Реализација туристичке понуде и инфраструктуре у оквиру туристичких рејона


2) Активирање развоја комплементарних делатности посредством туризма, посебно у производњи еко-хране, аутентичних етно-производа и друго; интепретација вредности природне и културне баштине и друго.




8. Развој саобраћајне инфраструктуре




8.1.


Повећање саобраћајне доступности подручја


6) Oбезбеђивање слободног профила UIC-C и омогућавање коришћења свих технологија интермодалног транспорта без ограничења.




8.2.


Развој остале саобраћајне инфраструктуре


2) Обезбеђивање постојећих путно-пружних прелаза; уређење станичних тргова и станица.




9. Водопривредна инфраструктура




9.1.


Фазни развој система водоснабдевања


7) Утврђивање и овера резерви подземних вода за сва изворишта јавног водоснабдевања




10. Енергетска инфраструктура




10.2.


Употреба ОИЕ


5) Припремне активности за коришћење ветроенергије (Златибор, Дивчибаре).




11. Телекомуникациона инфраструктура




11.2.


Развој мреже поштанских услуга


2) Могућност функционисања дела поштанских јединица као система сталних, односно сезонских уговорних пошти.




13. Заштита животне средине




13.1.


Унапређење и заштита квалитета животне средине


2) Успостављање система сталног мониторинга свих параметара квалитета животне средине на подручју општина и градова (земљишта, воде, ваздуха и вегетације, квалитета живота и друго) на локацијама Ужица, Косјерића, Чачка и Севојна.




3) Смањење загађења из рударских активности и индустрије (посебно Рудника – Горњи Милановац, цементаре, ваљаонице бакра и хемијске индустрије), применом мера заштите на свим индустријским објектима који могу да угрозе животну средину.




6) Успостављање интегралног система управљања водама Дрине и система управљања отпадом у прекограничној зони (Перућачко језеро) кроз дефинисање партнерства и сарадње.




7) Спровођење мера заштите животне средине и уређења заштитних појасева државних путева I и III реда које угрожавају животну средину.




13.2


Превенција ризика од удеса и акцидената


1) Обезбеђивање мониторинга за сва индустријска постројења са SEVESO III листе, која се налазе на осам локација, и то: седам постројења нижег реда („Рудник и флотација Рудник” – Горњи Милановац, „ФАД” Горњи Милановац, „Имповал Севал” – Севојно, Слобода” – Чачак, „Вапекс” – Коњевићи – Чачак”, „Први партизан” – Ужице и „Звезда – Хелиос” – Горњи Милановац; и једно постројењe вишег реда („Милан Благојевић” – Лучани).
Напомена: Приоритет је дефинисан на основу Прелиминарне листе СЕВЕСО постројења на територији Републике Србије из 2014. године (према допису Министарства пољопривреде и заштите животне средине број 532-02-00056/2014-16 од 19.06.2014. године)
2) Обезбеђивање адекватног неутралисања или смањења утицаја рада постројења са SEVESO III листе, у складу са политикама превенције од удеса.
3) Обезбеђивање мониторинга квалитета вода на изливима ППОВ.




14. Заштита природе и природних вредности




14.1.


Заштита, презентација и контролисано коришћење природних добара


1) Доследно спровођење постојећих режима заштите на заштићеним подручјима.
5) Истраживање и валоризације подручја која су иницирана за заштиту (Рудник, Мучањ, Гиљева), према динамици која буде утврђена средњорочним и годишњим програмима заштите природе у Републици Србији.
6) Организовање ефикасног управљања заштићеним подручјима и спровођење планова и програма управљања.
7) Систематски мониторинг природних вредности подручја Регионалног просторног плана, припрема и реализација пројеката реинтродукције и друго.




14.3.


Предузимање активности на међународној афирмацији заштите природних вредности


1) Примена међународних конвенција: о биолошкој разноврсности; очувању миграторних врста дивљих животиња (Бонска конвенција); очувању европске дивље флоре и фауне и природних станишта (Бернска конвенција); пределима; успостављању мреже еколошки значајних подручја (Натура 2000) на основу европских директива о стаништима и птицама (Special Areas of Conservation – SACs и Special Protection Areas – SPAs); и друго о мочварама (Рамсарска конвенција); трговини угроженим биљним и животињским врстама (CITES).




2) Укључивање заштићених природних вредности: Ваљевских планина, Овчарско-кабларске клисуре, подручје планине Јелице, Таре, Увца – Милешевке, Пештера и Голије на листу Међународно значајних станишта птица (IBA подручја); Таре, Шарган-Мокре Горе, Златибора, Милешевке, Пештера, Штавља, Мучња и Голије на листу Међународно значајна биљна подручја (IPA подручја); Таре, Златибора, Златара, Пештера, Голије и Ваљевских планина на листу Међународно значајна станишта лептира, PBA подручја; Пештерско поље на листу Рамсарских подручја; Сувобора, Овчарско-кабларске клисуре, Јелове горе (Тесне јаруге и Зеленика), Таре, Заовина, Шарган-Мокре Горе, Златибора, Увца, Милешевке, Пештера и Голија на листу EMERALD подручја.




14.3.


Предузимање активности на међународној афирмацији заштите природних вредности


2) Примена међународних конвенција: о биолошкој разноврсности; очувању миграторних врста дивљих животиња (Бонска конвенција); очувању европске дивље флоре и фауне и природних станишта (Бернска конвенција); пределима; успостављању мреже еколошки значајних подручја (Натура 2000) на основу европских директива о стаништима и птицама (Special Areas of Conservation – SACs и Special Protection Areas – SPAs); и друго о мочварама (Рамсарска конвенција); трговини угроженим биљним и животињским врстама (CITES).




4) Укључивање заштићених природних вредности: Ваљевских планина, Овчарско-кабларске клисуре, подручје планине Јелице, Таре, Уваца-Милешевке, Пештера и Голије на листу Међународно значајних станишта птица (IBA подручја); Таре, Шарган-Мокре Горе, Златибора, Милешевке, Пештера, Штавља, Мучња и Голије на листу Међународно значајна биљна подручја (IPA подручја); Таре, Златибора, Златара, Пештера, Голије, Ваљевских планина на листу Међународно значајна станишта лептира, PBA подручја; Пештерско поље на листу Рамсарских подручја; Сувобора, Овчарско-кабларске клисуре, Јелове горе (Тесне јаруге и Зеленика), Таре, Заовина, Шарган-Мокре Горе, Златибора, Увца, Милешевке, Пештера и Голија на листу EMERALD подручја.




15. Заштита непокретних културних добара




15.1


Заштита и презентација НКД


1) Наставак истраживања, уређења и презентације 20 културних добара од изузетног значаја и 43 културна добара од великог значаја.




5) Рекатегоризација појединих споменика културе.




6) Утврђивање граница заштићене околине и израда планова уређења заштићених зона са дефинисаним режимима заштите НКД, пре свега за НКД од изузетног и великог значаја.




7) Валоризација објеката народног градитељства – старих, неизмењених и мало измењених планинских села и појединачних објеката. 




2.4. Реализација кроз националне, регионалне, локалне и секторске стратегије, планове и програме и програме пословања институција и предузећа
С обзиром на то да ову групу стратешких приоритета чине велики пројекти из области инфраструктуре, туризма, животне средине и других области, потребно је утврдити и обавити њихово усаглашавање са Стратегијом и политиком развоја индустрије Републике Србије од 2011. до 2020. године („Службени гласник РС”, број 55/11) и Закључком Владе о усвајању Акционог плана за спровођење Стратегије и политике развоја индустрије Републике Србије од 2011. до 2020. године („Службени гласник РС”, бр. 100/11 и 61/13) у току реализације кроз различите стратегије, планове и програме. За ову групу стратешких приоритета неопходна претпоставка је доношење релевантних стратешких докумената општег карактера са различитим територијалним обухватом (на пример: регионалне развојне стратегије, стратегије развоја јединица локалне самоуправе и слично), програма или акционих планова за њихово остваривање и/или стратешких документа за различите секторе без којих није могуће приступити реализацији појединих стратешких приоритета. Такође, стратешки приоритети из ове групе могу бити остварени и кроз програме пословања институција и предузећа.
У изради регионалне развојне стратегије за Регион Шумадије и Западне Србије, односно одговарајућег стратешког документа регионалног развоја, биће сагледана стратешка опредељења и потребне мере од значаја за остваривање стратешких приоритета утврђених у РППЗМО за тематске области 5. (становништво, мрежа насеља и јавне службе) и 6. (развој привредних делатности), а нарочито оних у вези са планским решењима 5.1-5.4. (демографска обнова, развој људских ресурса, функционално јачање регионалних урбаних центара и очување и трансформација руралних подручја) и 6.2. (реализација нових привредних комплекса), који су као усмерење назначени у табели III-5. 
Табела III-5: Реализација кроз националне, регионалне, локалне и секторске стратегије, планове и програме, као и програме пословања институција и предузећа




Тематска област из РППЗМО
(национални или регионални стратешки документ)




Р.бр.
ппр


Приоритетно планско
решење (ппр)


Стратешки приоритет из РППЗМО






1. Пољопривредно земљиште и рурални развој




1.1.


Рурална рејонизација


2) Израда и спровођење посебних програма обнове пашњачког сточарења у функцији очувања и проградације природних брдско-планинских травњака.




1.2.


Одрживо коришћење и заштита пољопривредног земљишта


5) Израдa привредно-еколошких планова коришћења, заштите и мелиорације ливада и пашњака, укључујући режиме испаше и припремe за обављање агроеколошких мера.




4. Геолошки ресурси




Стратегија за управљање минералним ресурсима Републике Србије




4.1


Експлоатација минералних сировина и изворишта термоминералних вода


1) Експлоатација истраженог и билансираног минералног богатства: руда олова и цинка (Рудник – Горњи Милановац); лигнита (Штаваљ – Сјеница); цементних сировина (Галовићи, Годљево – Косјерић); кречњака (Јелен До – Пожега, Сурдук–Ужице и друго), грађевинско-техничког и архитектонског камена и друго. 




3) Потпуније активирање утврђених резерви термоминералних вода (Прибојска бања, Овчар бања, Слатинска бања и Горња Трепча).




5. Становништво, мрежа насеља, јавне службе




Регионална развојна стратегија за Регион Шумадије и Западне Србије (РРС РШЗС)




5.1.


Демографска обнова
(РРС РШЗС)


1) Константна подршка државе смањивању унутаррегионалних разлика са посебном пажњом на територијалне потенцијале и девастирана подручја која доживљавају економско заостајање и депопулацију.




2) Ублажавање негативних демографских процеса мерама за заустављање емиграције младог стручног кадра (запослење и квалитет живота) и стварање услова за повратак и редистрибуцију становништва (запослење, комунално опремање насеља и друго).




5.2.


Развој људских ресурса
(РРС РШЗС)


1) Подизање нивоа образовања, развој знања и специјалних вештина радне снаге.




2) Подршка за самозапошљавање и оснивање послова мањег размера као и унапређење реинтеграције и флексибилности радне снаге.




5.3. 


Функционално јачање улоге урбаних центара (РРС РШЗС)


1) Развој просторно-функцијских и комплементарних веза између регионалних центара Ужица и Чачка (који ће јачати привредне, јавно-социјалне, развојно-управљачке, информационе, научно-истраживачке, културне и друге везе) дуж западноморавске развојне осовине.




2) Подстицање економског и социјалног развоја других центара у мрежи насеља, у првом реду субрегионалних функција Горњег Милановца, Пријепоља и Пожеге (привредних, јавно-социјалних, развојно-управљачких и културних) и функција осталих општинских центара (привредних и јавно-социјалних), као и микроразвојних нуклеуса на руралном подручју.




5.4. 


Очување и трансформација руралних насеља и подручја (РРС РШЗС)


1) Задржавање млађег дела контингента радне снаге и подстицање повратка дела незапослене радне снаге из урбаних и општинских/градских центара у рурална насеља (фармерско сточарство, укрупњавање поседа, органска пољопривреда) модернизацијом пољопривреде и развојем допунских активности (туризам, микробизнис и друго).




2) Побољшање квалитета мреже путева и развој јавног саобраћаја, чиме ће се омогућити боља веза између насеља, посебно са центрима заједнице села.




3) Усклађивање мрежа објеката и услуга јавносоцијалне инфраструктуре са функцијама центара у мрежи насеља, размештајем и потребама корисника.




4) Унапређење и развој руралне комуналне инфраструктуре, посебно телекомуникација.




6. Развој привредних делатности




Регионална развојна стратегија за Регион Шумадије и Западне Србије (РРС РШЗС)




6.1.


Привредни развој
(РРС РШЗС)


1) Институционална подршка регионалном развоју, успешним фирмама и сектору МСП (из области пољопривреде, туризма, саобраћаја и складишно-логистичких активности, прерађивачког сектора, услужних делатности и друго) уз повезивање у производно-услужне регионалне кластере, комплетирање инфраструктуре (пре свега у привредно-индустријским зонама и туристичким дестинацијама) и уз еколошку прихватљивост.




2) Изградња модерне привредне инфраструктуре и стварање повољне пословне и инвестиционе климе за опоравак и просторни развој привреде у градовима, у руралном и планинском подручју.




4) Подршка опоравку, расту конкурентности и одрживом територијалном развоју индустрије и расту нове запослености.




6.2.


Опремање и реализација нових привредних комплекса и локалитета


3) Припрема стратешких планова уређења, развоја и управљања индустријским зонама и акционих планова за реализацију индустријских зона и других пројеката




7. Развој туризма




7.2.


Реализација туристичке понуде и инфраструктуре у оквиру туристичких рејона
(РРС РШЗС)


3) Развој саобраћајне инфраструктуре, у функцији повећања доступности и интегрисања туристичке понуде, као и система остале техничке инфраструктуре (водоснабдевања и каналисања отпадних вода, електроснабдевања и телекомуникација) и јавних садржаја.




7.3.


Израда развојних докумената и сарадња субјеката развоја туризма


1) Израда просторних и урбанистичких планова, програма развоја туризма и техничке документације за изградњу и уређење предвиђених садржаја.




12. Комунални садржаји




Регионална развојна стратегија за Регион Шумадије и Западне Србије (РРС РШЗС)




Регионални планови управљања отпадом (РПУО)




12.1


Интегрално управљање комуналним отпадом
(РРС РШЗС, РПУО)


2) Изградња регионалних депонија Бањица (Нова Варош) и Дубоко (Ужице) у складу са регионалним споразумима, са студијом оправданости и стратешком проценом утицаја на животну средину) и утврђивање 14 локација за трансфер станице, и то за: регионалну депонију Дубоко (Ужице) – девет трансфер станица (Косјерић, Пожега, Ужице, Бајина Башта, Чајетина, Ариље, Чачак, Лучани и Ивањица); регионалну депонију Бањица (Нова Варош) – четири трансфер станице (Прибој, Нова Варош, Пријепоље и Сјеница) и регионалну депонију Крагујевац (локација ван обухвата Регионалног просторног плана) – једна трансфер станица (којом се Горњи Милановац укључује у регионални систем управљања отпадом у Шумадијском управном округу).
3) Затварање и санација локалних сметлишта у руралним подручјима и формирање санитарно уређених сеоских одлагалишта комуналног отпада у складу са Стратегијом управљања отпадом за период 2010–2019. године. 
4) Спровођење система управљања отпадом из акумулација Перућац, Потпећ и осталих акумулација, израдом плана за систематско прикупљање и одвожење.




12.2.


Управљање опасним отпадом
(РРС РШЗС, РПУО)


1) Усмеравање опасног отпада на регионално складиште опасног отпада на подручју Моравичког управног округа (на потезу Чачак – Лучани);
2) Изградња мањих регионалних складишта за сакупљање опасног отпада из домаћинстава (батерија, акумулатора, отпадних уља, отпадних електричних и електронских апарата), које могу бити уз центре за одвојено сакупљање рециклабилног отпада на нивоу сваке општине/града.




13. Заштита животне средине




13.1.


Унапређење и заштита квалитета животне средине


1) Израда и спровођење општинских/градских планова/програма заштите земљишта од водне ерозије, загађивања и других деградационих процеса, заштите вода од загађивања и неповољних промена хидролошких режима, заштите ваздуха од загађивања, заштите од прекомерне буке, као и заштита свих елемената животне средине од загађивања.




4) Израда и спровођење програма за санацију и рекултивацију зона експлоатације минералних сировина и општинских депонија комуналног и индустријског отпада.




5) Израда и реализација програма за успостављање зона са режимима заштите изворишта регионалних изворишта водоснабдевања.




6) Успостављање интегралног система управљања водама Дрине и система управљања отпадом у прекограничној зони (Перућачко језеро) кроз дефинисање партнерства и сарадње.




9) Израда локалних и окружних еколошких акционих планова за све општине/градове Златиборског и Моравичког управног округа.




14. Заштита природе и природних вредности




14.1


Заштита, презентација и контролисано коришћење природних добара


4) Завршетак израде студије заштите Ваљевских планина, израда студије за проширење заштићеног подручја Овчарско-кабларске клисуре и израда студије за измену Уредбе о заштити парка природе „Шарган – Мокра гора” („Службени гласник РС”, бр. 52/05, 105/05, 81/08 и 49/12 – УС), ради утврђивања зона са различитим режимима заштите.




9) Очување разноврсности и слике предела и усвајање Акционог плана за имплементацију Eвропске конвенције о пределу и Правилника о категоризацији предела Србије.




15. Заштита непокретних културних добара




Регионална развојна стратегија за Регион Шумадије и Западне Србије (РРС РШЗС)




15.1


Заштита и презентација НКД


2) Формирање „путева културе” у функцији презентације НКД и интеграције туристичке понуде.




3) Израда Програма конзервације, рестаурације и ревитализације НКД.




2.5. Едукација и промоција
Овој групи припадају стратешки приоритети који ће се реализовати кроз активности едукације и промоције. Едукација представља значајан инструмент за спровођење приоритета кроз активности едукације свих актера који учествују у реализацији ових приоритета. Такође, за стварање повољнијег амбијента за реализацију развојних приоритета, потребна је промоција, као један од инструмената који доприносе њиховој реализацији.
Табела III-6: Едукација и промоција




Тематска област из РППЗМО




Р.бр.
ппр


Приоритетно планскорешење (ппр)


Стратешки приоритет из РППЗМО






 2. Коришћење и заштита шумског земљишта и шума и развој ловства




2.1.


Одрживо коришћење и заштита шумског земљишта и шума


7) Едукацијa кадрова у складу са принципима одрживог управљања шумама. 




2.2.


Развој ловства


5) Едукација ловних стручњака и ловаца.




7. Развој туризма




7.3.


Израда развојних докумената и сарадња субјеката развоја туризма


 4) Едукација кадрова у туризму.




15. Заштита непокретних културних добара




15.1


Заштита и презентација НКД


4) Формирање путева културе у функцији презентације НКД и интеграције туристичке понуде.




2.6. Остали приоритети у индиректној вези са просторним развојем
Реализација стратешких приоритета у индиректној вези са просторним развојем не захтева претходно обезбеђење одговарајућих просторних предуслова, али има утицај на остваривање одрживог просторног развоја и на виши квалитет живљења на подручју РППЗМО. Остваривање ових приоритета значајно доприноси заштити, уређењу и коришћењу простора, чиме се подиже и вредност територијалног капитала.
Табела III-7: Остали приоритети у индиректној вези са просторним развојем ЗМО




Тематска област из РППЗМО




Р.бр.
ппр


Приоритетно планскорешење (ппр)


Стратешки приоритет из РППЗМО






1. Пољопривредно земљиште и рурални развој




1.1.


Рурална рејонизација


3) Успoстављањe партнeрства лoкалних актeра из jавнoг и цивилнoг сeктoра при утврђивању специфичних социо-економских и еколошких проблема своје средине, ради доношења акционих програма за рурални развој, у интеракцији с планираним развојем туризма и комплементарних делатности, којима се обезбеђују алтернативни приходи локалном становништву.




4) Јачање комплементарости пољопривреде и туризма, предузимањем активности на очувању руралног наслеђа, привођењем намени газдинстава за потребе и смештај туриста и едукација становништва о могућностима валоризације пољопривредних производа развојем туризма и укључивањем у програме одрживог управљања заштићеним и еколошки значајним подручјима.




1.2.


Одрживо коришћење и заштита пољопривредног земљишта


6) Сарадњa произвођача и њихових удружења са саветодавном службом, научно-истраживачким институцијама и центрима за регионални и рурални развој и јачањe локалних партнерстава, укључујући и анимирање дијаспоре за инвестирање у развој пољопривреде и пратећих делатности (Сјеница).




7) Јачањe прекограничне и регионалне сарадње на заједничким пројектима заштите природних ресурса и унапређења пољопривреде и одрживог руралног развоја. 




1.3.


Развој и реструктурирање пољопривредног сектора


5) Убрзањe реструктурирања и приватизације прерађивачких предузећа у државном власништву и улагања у изградњу савремених хладњача, сушара и малих погона за прераду млека, воћа и поврћа, као и за сакупљање, дораду, паковање и пласман лековитог и ароматичног биља, меда, шумских плодова и пастрмке.




6) Формирањe/јачањe удружења произвођача – сточара, воћара, пчелара и одгајивача и сакупљача лековитог и ароматичног биља и шумских плодова, задруга и кластера – у циљу организоване производње, прераде/дораде, складиштења, стандардизације, контроле квалитета, брендирања, промоције и пласмана финалних производа.




 2. Коришћење и заштита шумског земљишта и шума и развој ловства




2.1.


Одрживо коришћење и заштита шумског земљишта и шума


6) Организовање чувања шуме и форсирање мера превентивне заштите и максимално сузбијање бесправне сече.




7) Институционално опремање и организовање за потребе: мониторинга и истраживања шума (посебно функционалних оптимума у зонама са различити режимима заштите природе, инвентуре приватних шума и друго).




2.2.


Развој ловства


2) Организација стручних служби за праћење и усмеравање развоја популације дивљачи.




5) Организовање ловног туризма.




4. Геолошки ресурси




4.2.


Санирање површина око постојећих рударских објеката


1) Предузимање свих законских и техничко-технолошких мера да се деградирање и загађивање животне средине сведе на прихватљив и прописан ниво у свим фазама третирања минералних сировина (фаза експлоатације, припреме, прераде, одлагалишта јаловине и транспорта), уз доследно остваривање краткорочних и дугорочних програма и планова санације и рекултивације деградираних површина.




2) Обезбеђивање интегралног управљања отпадом који се формира у свим производним процесима и технолошким фазама у минерално сировинском комплексу, са посебним акцентом на ефикасније и комплексније коришћење сировина и искоришћавање различитих техногених сировина које се стварају у минерално-сировинском комплексу. 




5. Становништво, мрежа насеља, јавне службе




5.5.


Развој јавних служби, посебно њихове доступности на руралним подручјима


1) Предшколско васпитање и образовање: организовање специјализованог превоза за сву децу која живе на удаљености већој од 1,5 km од предшколске васпитне групе, као и за сву децу са посебним потребама.




2) Основно образовање и васпитање: увођење флексибилних програма који ће омогућити повећање релевантности знања, развијање животних вештина ученика, уважавање различитости и укључивање различитих групација деце у образовни процес; организовање специјализованог превоза за ученике који живе на удаљености већој од 4 km од школе и за све ученике са посебним потребама.




3) Средње, више и високо образовање: јачање и осамостаљивање постојећих средњих школа и отварање нових, уз редефинисање и усклађивање образовних профила са структуром и потребама привреде на регионалном и локалном нивоу, као и тражење нових начина финансирања и повезивања са привредом; умрежавање стручних школа сличних образовних профила, њихова диверзификација и већа флексибилност за прилагођавање потребама привреде и тржишта рада; и развијање стручног образовања модернизовањем опреме и наставних средстава и опремањем школа потребним садржајима.




4) Здравствена заштита: повећање доступности примарне здравствене заштите корисницима, нарочито на руралном подручју, организовањем мобилних здравствених тимова, интегрисаним пружањем услуга здравствене и социјалне заштите и пружањем квалитетне прехоспиталне хитне медицинске помоћи.




5) Социјална заштита: развијање разноврсне социјалне услуге усаглашене са потребама корисника које се приоритетно задовољавају у локалној заједници и породици (природном окружењу), а омогућавају избор најмање рестриктивне услуге за корисника; омогућавање останка већег броја деце, одраслих и старијих у биолошкој, сродничкој или другој породици, смањење броја деце у установама и смањење потреба за смештајем одраслих и старијих грађана у установама социјалне заштите.




6) Култура: субвенционисање јавног и приватног сектора из републичких фондова и донација и укључивање непрофитног сектора у развој нових услуга, посебних програма и организација мобилне културне понуде (мобилне библиотеке, представе, креативне радионице, еколошке и хуманитарне активности и слично) на руралном подручју.




7) Општински/градски сервиси: повећање доступности јавних услуга становништву развојем услужних центара општинских/градских управа.




6. Развој привредних делатности




6.1.


Привредни развој


5) Интензивирање партнерства на нивоу локалних власти и региона у циљу заједничког наступа код ЕУ и других релевантних међународних асоцијација за реализацију трансграничних програма развоја и заштите природе.




6.2.


Опремање и реализација нових привредних комплекса и локалитета


2) Подстицај конкурентности, јачања предузетништва, еко-иновација, енергетске ефикасности, бољих технологија, изградње пословних инкубатора, регионалне мреже секторских кластера и слично; оживљавање дела индустријских браунфилда.




7. Развој туризма




7.3.


Израда развојних докумената и сарадња субјеката развоја туризма


2) Остваривање сарадње између Планом обухваћених општина/градова, као и њихове сарадње са суседним општинама, великим градовима, привредним, културним и другим организацијама и институцијама на развоју туризма; остваривање трансграничне сарадње у развоју туризма са Црном Гором и БиХ на државном и локалном нивоу.




3) Формирање информационог система о туристичким ресурсима и тражњи, као и увођење мониторинга туристичког пословања, промоције и пропаганде туристичких производа подручја.




4) Утврђивање управљача туристичким просторима од стране јединица локалне самоуправе.




9. Водопривредна инфраструктура




9.1.


Фазни развој система водоснабдевања


5) Успостављање савремених мерно-управљачких система за мерење свих управљачки релевантних величина у свим водоводима.




2.7. Детаљно разрађени стратешки приоритети из Програма имплементације ППРС који обухватају стратешке приоритете из РППЗМО
Стратешки приоритети из ове групе обухваћени су детаљно разрађеним приоритетима из Програма имплементације ППРС. Поједини од ових приоритета обрађени су и у детаљно разрађеним приоритетима овог програма, и то када је од релевантних актера добијено више детаља за њихово остваривање.
Табела III-8: Детаљно разрађени стратешки приоритети из Програма имплементације ППРС који обухватају стратешке приоритете из РППЗМО




Тематска област из РППЗМО




Р.бр.
ппр


Приоритетно планско решење РППЗМО (ппр)
Стратешки приоритет из РППЗМО


Детаљно разрађен стратешки приоритет из Програма имплементације ППРС који обухвата стратешке приоритете из РППЗМО






1. Коришћење и заштита пољопривредног земљишта и рурални развој




1.2


Одрживо коришћење и заштита пољопривредног земљишта:
5) Евидентирање терена угрожених ерозионим процесима и спровођење одговарајућих антиерозионих мера и радова преоравања ливада и пашњака и других површина и њихово претварање у оранице са једногодишњим усевима, увођење плодореда, подизање вишегодишњих засада, поштовање антиерозионих техника обраде земљишта укључујући контурну обраду и обраду по изохиспама, подизање и гајење пољозаштитних појасева, забрана напасања стоке или ограничавање броја грла на одређеним површинама и затрављивање дела маргиналних ораница.


2. Евидентирање терена угрожених процесима водне и еолске ерозије, одређивање и контрола спровођења одговарајућих радова и мера заштите земљишта на тим теренима.




4. Геолошки ресурси




4.1.


Експлоатација истраженог и билансираног минералног богатства: лигнита (Штаваљ – Сјеница).


42. Отварање рудника мрког угља и изградња термоелектране Штаваљ.




7. Развој туризма




7.1.


Комплетирање и интеграција постојеће понуде у простору
1) Консолидација опремљености капацитета и боља организација коришћења постојеће туристичке понуде планинског (Златибора, Таре и Златара), бањског, градског, манифестационог, транзитног, излетничког, руралног и других специјализованих видова туризма и рекреација и функционално интегрисање окружења.


55. Просторни развој туризма Тара – Дрина: побољшање понуде туристичких места, инфраструктурно опремање, интеграција са окружењем и трансгранична сарадња (у складу са европским стандардима).




8. Развој саобраћајне инфраструктуре




8.1.


Повећање саобраћајне доступности подручја
1) Израда потребне планске и пројектне документације за аутопутеве Е-761 и Е-763.


66. Активности на државном путу I реда (изградња пута Е-763) део руте 4 (SEETO) : Београд – Чачак – Пожега, дужина 145 km
67. Активности на државном путу I реда (изградња пута Е-763) део руте 4 (SEETO) : Пожега – Ариље – Ивањица – Сјеница (Дуга пољана) – Гостун, дужина 110 km




8.2.


Развој остале саобраћајне инфраструктуре
1) Реконструкција и модернизација железничких пруга и објеката, посебно пруге Београд – Бар. 


83. Пруга Београд – Врбница (Бар) – ревитализација и модернизација.




9. Водопривредна инфраструктура




9.1.


Фазни развој система водоснабдевања
1) Реализација акумулације Сврачково, као кључног објекта за поуздано функционисање Западноморавско-рзавског система за снабдевање водом насеља. 


117. Стављање у функцију акумулације Сврачково.




10. Енергетска инфраструктура




10.1.


Изградња електроенергетске мреже и објеката
2) Изградња шест нових ТС (110/10 kV „Чачак 6”, „Чачак 7”, „Чачак 8”, „Чачак 9”, Крчагово – Ужице) и завршетак изградње ТС110/35/10 Ариље.
3) Изградња нових и реконструкција постојећих 110 kV далековода.


100. Реконструкција и изградња далековода, трафостаница и разводних постројења (60 пројеката).




11. Телекомуникациона инфраструктура




11.1


Побољшање мреже телекомуникационе инфраструктуре
1) Замена постојећих аналогних комутација дигиталним


93. Потпуна замена аналогне комутације, као и дигиталне старије генерације.




12. Комунални садржаји




12.1


Интегрално управљање комуналним отпадом:
2) Изградња регионалних депонија Бањица (Нова Варош) и Дубоко (Ужице) у складу са регионалним споразумима, са студијом оправданости и стратешком проценом утицаја на животну средину) и утврђивање 14 локација за трансфер станице и то за: регионалну депонију Дубоко (Ужице) – девет трансфер станица (Косјерић, Пожега, Ужице, Бајина Башта, Чајетина, Ариље, Чачак, Лучани, Ивањица); регионалну депонију Бањица (Нова Варош) – четири трансфер станице (Прибој, Нова Варош, Пријепоље, Сјеница), и регионалну депонију Крагујевац (локација ван обухвата Плана) – једна трансфер станица (којом се Горњи Милановац укључује у регионални систем управљања отпадом у Шумадијском управном округу).


 12. Изградња осам регионалних центара за управљање отпадом – регионалних депонија са постројењима за сепарацију рециклабилног отпада, трансфер станицама и центрима за одвојено сакупљање рециклабилног отпада – рециклажним двориштима.




12.2


Управљање опасним отпадом:
1) Усмеравање опасног отпада на регионално складиште опасног отпада на подручју Моравичког управног округа (на потезу Чачак–Лучани);
2) Изградња мањих регионалних складишта за сакупљање опасног отпада из домаћинстава (батерија, акумулатора, отпадних уља, отпадних електричних и електронских апарата), које могу бити уз центре за одвојено сакупљање рециклабилног отпада на нивоу сваке општине/града.


14. Изградња централног постројења за физичко хемијски третман опасног отпада и изградња пет централних регионалних складишта опасног отпада у Републици Србији у складу са наводима из Регионалног просторног плана.




13. Заштита животне средине




13.1.
.


Унапређење и заштита квалитета животне средине:
2) Успостављање система сталног мониторинга свих параметара квалитета животне средине на подручју општина/градова (земљишта, воде, ваздуха и вегетације, квалитета живота) на локацијама Ужице, Косјерић, Чачак, Севојно.


11.Успостављање мониторинга загађивача у складу са чланом 72. Закона о заштити животне средине („Службени гласник РС”, бр. 135/04, 36/09 – др. закон, 36/09, 72/09 – др. закон и 43/11 – УС)




5) Израда и реализација програма за успостављање зона са режимима заштите изворишта регионалних изворишта водоснабдевања.
6) Успостављање интегралног система управљања водама Дрине и система управљања отпадом у прекограничној зони (Перућачко језеро) кроз дефинисање партнерства и сарадње.


9. Побољшање квалитета површинских и подземних вода




3) Смањење загађења из рударских активности и индустрије (посебно Рудника – Горњи Милановац, цементаре, ваљаонице бакра и хемијске индустрије) применом мера заштите на свим индустријским објектима који могу да угрозе животну средину;
4) Израда и спровођење програма за санацију и рекултивацију зона експлоатације минералних сировина и општинских депонија комуналног и индустријског отпада.


10. Подстицање рационалног коришћења природних ресурса, подстицање коришћења секундарних сировина, смањење емисије загађујућих материја и увођење чистије производње




14. Заштита природе и природних вредности




14.2.


1) Примена међународних конвенција: о биолошкој разноврсности; очувању миграторних врста дивљих животиња (Бонска конвенција); очувању европске дивље флоре и фауне и природних станишта (Бернска конвенција); пределима; успостављању мреже еколошки значајних подручја (Натура 2000) на основу европских директива о стаништима и птицама (Special Areas of Conservation – SACs и Special Protection Areas – SPAs); и друго о мочварама (Рамсарска конвенција); трговини угроженим биљним и животињским врстама (CITES).


19. Рамсарска листа – уписивање језера на Голији
20. Листа резервата биосфере МаВ – уписивање прекограничног резервата биосфере Тара – Дрина




15. Заштита непокретних културних добара




15.1.


2) Формирање „путева културе” у функцији презентације НКД и интеграције туристичке понуде. 


24. Дефинисање и уређење инфраструктуре и саобраћајница за моравску културну стазу




2.8. Детаљно разрађени приоритети из Програма имплементације ППРС од значаја за подручје РППЗМО
Приоритети ове групе утврђени су Програмом имплементације ППРС. У овом програму су наведени зато што ће се њихова реализација одвијати на територији Златиборског и Моравичког управног округа, те ће утицати на просторни развој овог подручја. 
Ови приоритети се не разрађују у Програму имплементације РППЗМО, зато што су предмет реализације на националном нивоу од стране надлежних републичких органа и институција.
Табела III-9: Детаљно разрађени приоритети из Програма имплементације ППРС од значаја за подручје РППЗМО




Тематска област РППЗМО




Р.бр.
ппр


Планско решење РППЗМО (ппр)
(Стратешки приоритет)


Детаљно разрађен стратешки приоритет из ПППРС
који се односи на подручје и тематску област РППЗМО






1. Коришћење и заштита пољопривредног земљишта и рурални развој




1.2.


Одрживо коришћење и заштита пољопривредног земљишта


1. Успостављање информационог система о пољопривредном земљишту, компатибилним системима географске информатике у циљу формулисања и спровођења земљишне политике у складу са законима ЕУ




2. Шуме и шумско земљиште




2.1.


Одрживо коришћење и заштита шумског земљишта и шума


3. Имплементација Стратегије развоја шумарства




27. Карта ерозије Републике Србије и биланс продукције и проноса наноса у сливовима




3. Водни ресурси




3.1.


Заштита квалитета вода


9. Побољшање квалитета површинских и подземних вода




4. Геолошки ресурси




4.1


Експлоатација минералних сировина


43. Пројекат геолошких истраживања нафте јужно од Саве и Дунава




5. Развој становништва, мреже насеља и јавних служби




5.1.


Демографска обнова


28. Студија о зонама и подручјима реално могуће демографске ревитализације (дефинисањем мера активне политике према миграцијама становништва у склопу одрживог регионалног развоја Србије)




13. Заштита животне средине




13.1.


Унапређење и заштита квалитета животне средине


10. Подстицање рационалног коришћења природних ресурса, подстицање коришћења секундарних сировина, смањење емисије загађујућих материја и увођење чистије производње
в) Титан цементара Косјерић д.о.о. (неопходне модификације – изградња и инсталација опреме у циљу омогућавања коришћења SRF горива добијеног из отпада и то првенствено из комуналног отпада уз смањење употребе фосилних горива; повећање удела секундарних сировина (високопећне шљаке и сувог електрофилтерског пепела) у технолошком поступку производње клинкера и цемента уз смањење коришћења природних сировина)




14. Заштита природе и природних вредности




14.1.


Заштита, презентација и контролисано коришћење природних добара 
9) Очување разноврсности и слике предела, усвајање Акционог плана за имплементацију Европске конвенције о пределу и Нацрта правилника о категоризацији предела Србије


26. Идентификација предела различитог карактера на регионалном нивоу кроз „Карактеризацију предела Србије” којом се формира основа за: валоризацију и заштиту природних и културних предела, планирање и управљање њиховим квалитетом, стратешку процену и процену утицаја на животну средину, формирање ГИС о природним и културним вредностима предела




3. СТРАТЕШКИ ПРИОРИТЕТИ КОЈИ МОГУ ДА СЕ СУФИНАНСИРАЈУ ИЗ МЕЂУНАРОДНИХ ФОНДОВА
На основу дефинисаних Националних приоритета за међународну помоћ (НАД) за период 2014–2017. године са пројекцијама до 2020. године утврђене су тематске области (Табела III-10) у оквиру којих је за планска решења и стратешке приоритете из Програма имплементације РППЗМО могућа имплементација пројектима који се суфинансирају из међународних фондова.
Табела III-10: Стратешки приоритети ПИ РППЗМО који су усклађени са тематским областима НАД




Тематска област


Приоритети и мере (НАД)


Табела ПИ РППЗМО (Taб) Веза са колоном 2
Бр. планског решења (Пр)
Бр. стратешког приоритета (Сп)




1


2


3






Б5. Енергетика


1. Унапређење стратешког, институционалног и законодавног оквира како би се осигурао одрживи развој енергетског сектора.






2. Обезбеђивање поузданог, квалитетног и ефикасног ланца снабдевања енергијом
2.2. Унапређење одрживог коришћења свих обновљивих извора енергије уз усмерење на биомасу.


Таб III-1.:
Веза са 2.2. ─ Пр 10.2.: Сп 1.,3.
Таб III-2.
Веза са 2.2. ─ Пр 10.2.: Сп 3.
Таб III-4.
Веза са 2.2 ─ Пр 10.2.: Сп 5.




3. Ублажавање негативног утицаја енергетског сектора на животну средину путем смањења загађења, активности ремедијацијом земљишта и припремних активности усмерених на поспешивање будуће одрживе производње енергије.






Б6. Заштита животне средине


1. Израда и јачање стратешких, регулаторних, финансијских и механизама за праћење како би се осигурао одрживи развој, укључујући подизање нивоа свести у погледу питања животне средине.


Таб III-1.:
Веза са 1. ─ Пр 13.1.: Сп 2., 8., 9.; Пр 14.1.: 2., 3.,5., 6.,8.,10.; Пр 14.2.: Сп 1.,2.
Таб III-3.
Веза са 1. ─ Пр 13.1.: 8.
Таб III-4.
Веза са 1. ─ Пр 13.2.: Сп 1., 2.
Таб III-5.
Веза са 1. ─ Пр 13.1.: Сп 4., 9.




2. Подршка прилагођавању на измењене климатске услове, ублажавању последица и спречавању ризика.






3. Осигурање одрживости животне средине путем ваљаног управљања природним ресурсима и смањењем загађења.
3.1. Обезбеђивање очувања, одрживог коришћења и ефикаснијег управљања природним ресурсима (заштита природе, биодиверзитета и опоравак загађених локација).
3.2. Развој и унапређење система за управљање отпадом.
3.3. Унапређење управљања водама (снабдевање водом и управљање отпадним водама).
3.4. Унапређење квалитета ваздуха путем смањења емисија штетних материја.


Таб III-1.:
Веза са 3.1. ─ Пр 13.1.: Сп 3.,4.
Веза са 3.2. ─ Пр 12.1.: Сп 1., 2., 3.; Пр 12.2.: Сп 1., 2.
Веза са 3.3. ─ Пр 3.1.: 1., 5.; Пр 9.1.: Сп 1., 2., 6.; Пр 9.2.: Сп 1. 
Таб III-2.
Веза са 3.3. ─ Пр 9.1.: Сп 2., 4., 6., ПР 9.2.: Сп 1., 3. 
Таб III-3.
Веза са 3.2. ─ Пр 12.1.: Сп 1.
Таб III-4
Веза са 3.1. ─ Пр 13.1.: 3.; Пр 14.1.: Сп 5., 6., 7.; Пр 14.3.: Сп 1., 2.; Пр 14.3.: Сп 2., 4.
Веза са 3.3. ─ Пр 3.1.: Сп 2.; Пр 13.2.: Сп 3.
Таб III-5.
Веза са 3.2. ─ Пр 12.1.: Сп 2., 3., 4.; Пр 12.2.: Сп 1., 2. 
Таб III-7.
Веза са 3.2. ─ Пр 4.2.: Сп 2.




Б7. Саобраћај 


1. Повећање делотворности саобраћајног система јачањем стратешког и институционалног оквира, капацитета за управљање и механизама за спровођење.






2. Унапређење капацитета и квалитета саобраћајне инфраструктуре и услуга у оквиру паневропских саобраћајних коридора и Основне регионалне саобраћајне мреже Југоисточне Европе.
2.1. Модернизација железничке пруге
2.2. Унапређење друмског саобраћаја узимајући у обзир социјалне, безбедносне и карактеристике капацитета.
2.3. Јачање капацитета за ефикасан интермодални транспорт са циљем повећања модалне поделе видова транспорта у корист видова који мање загађују (железница и пловни путеви).
2.4. Унапређење услова за навигацију на унутрашњим пловним путевима.


Таб III-1.
Веза са 2.1. ─ Пр 8.2.: Сп 1. 
Веза са 2.2. ─ Пр 8.1.: Сп 1., 2., 3., 4.; Пр 7.2.: Сп 3. 
Таб III-2.
Веза са 2.2. ─ Пр 8.1.: Сп 2., 3., 5.
Таб III-4.
Веза са 2.3. ─ Пр 8.1.: Сп 6. 




3. Промовисање одрживог градског и приградског саобраћаја.






Б8. Људски ресурси и друштвени развој 


1. Јачање успостављања ефикасног, стабилног и одрживог тренда раста у области запошљавања.
1.2. Смањење регионалних разлика кроз интегрисану и координисану политику запошљавања.
1.4. Унапређење запошљавања младих и омогућавање приступа тржишту рада.


Таб III-1.
Веза са 1.1. ─ Пр 5.1.: Сп 1., Пр 5.2.: Сп 1.
Веза са 1.4. ─ Пр 5.1.: Сп 2.; Пр 5.2.: Сп 1.
.




2. Изградња друштва заснованог на знању путем оснаживања формалног и неформалног образовања.
2.1. Подизање квалитета и ефикасности општег образовања на предуниверзитетском нивоу.
2.2. Веће учешће и приступ образовању.


Таб III-1
Веза са 2.1. ─ Пр 5.5.: Сп 2., 3.
Таб III-7.
Веза са 2.1. ─ Пр 5.5.: Сп 2., 3.




3. Повећање делотворности и праведности система социјалне заштите.
3.2. Унапређење ефикасности социјалне заштите и социјалне укључености путем иновација .


Таб III-1
Веза са 3.2. ─ Пр 5.5.: Сп 5.
Таб III-7.
Веза са 3.2. ─ Пр 5.5.: Сп 5.




4. Побољшање здравственог стања становништва оснаживањем приступачности, доступности, економичности и ефикасности услуга здравствене заштите.






Б9. Пољопривреда и рурални развој


1. Повећање конкурентности сектора пољопривредног пословања и стварања услова за одрживи раст прихода пољопривредника (уз позив на ИПАРД осу 1).
1.1. Улагање у пољопривредна газдинства, прераду и пласман пољопривредних производа, увођење стандарда ЕУ за пољопривредне производе и храну.
1.2. Поспешивање иновација, прихват истраживања и преношење знања путем саветодавне службе.


Таб III-1.
Веза са 1.1. ─ Пр 1.1.: Сп 1., 2.; Пр 1.2.: Сп 1.; Пр 3.: Сп 4. 
Веза са 1.2. ─ Пр 1.2.; Сп 6.






2. Унапређење квалитета живота руралног становништва и атрактивности руралних подручја (уз позив на ИПАРД осе 2 и 3).
2.1. Стварање услова за унапређење руралне инфраструктуре.
2.2. Подршка диверисификацији руралне економије и отварању нових радних места.
2.3. Унапређење локалних акционих група (сличних приступу ЛЕАДЕР) и увођење агро-еколошких активности.


Таб III-1.
Веза са 2.1. ─ Пр 1.1.: Сп 1.; Пр 9.1.: Сп 2.; Пр 9.2.: Сп 1.; Пр 11.1.: Сп 2., 4., 5.
Веза са 2.2. ─ Пр 1.1.: Сп 4., Пр 6.2.: Сп 1.; Пр 7.1.: Сп 2.; Пр 7.2.: Сп 2.
Веза са 2.3. ─ Пр 1.1.: Сп 3.
Таб III-2.
Веза са 2.1. – Пр 8.1.: Сп 5.; Пр 9.1.: Сп 2., 4., 6.; ПР 9.2.: Сп 1., 3.; Пр 11.1.: Сп 2., 4., 5.; Пр 11.2.: Сп 1., 3. 
Веза са 2.2. ─ Пр 6.2.: Сп 1.; Пр 7.1.: Сп 2.
Таб III-4.
Веза са 2.1. ─ Пр 11.2.: Сп 2.
Веза са 2.2. ─ Пр 7.2.: Сп 2.
Таб III-7.
Веза са 2.2. ─ Пр 1.1.: Сп 4.
Веза са 2.3. ─ Пр 1.1.: Сп 3.; Пр 1.2.: Сп 6.






3. Јачање административних капацитета за усклађивање пољопривредне политике (ЗПП стуб 1) и политике руралног развоја (ИПАРД и ЗПП стуб 2) и институција са правним тековинама ЕУ (уз позив на изградњу административних капацитета).








4. Унапређење стандарда и система безбедности хране, здравље биља, здравље и добробит животиња (уз позив на усклађивање са правним тековинама ЕУ).






Б10. Култура


1. Развој система који омогућава примену стандарда ЕУ у култури и који подстиче културну разноликост на територији Републике Србије.
1.2. Очување културног наслеђа и подршка културној продукцији и креативној уметности.


Таб III-1.
Веза са 1.2. ─ Пр 15.1.: 1.,2.,3., 4., 7.
Таб III-5.
Веза са 1.2. ─ Пр 15.1.: Сп 2.
Таб III-7.
Веза са 1.2. ─ Пр 5.5.: Сп 6. 




IV. ПОКАЗАТЕЉИ ПРОСТОРНОГ РАЗВОЈА
За праћењe спровођења РППЗМО, помоћ коју пружају показатељи, огледа се у идентификовању унутаррегионалних разлика, као и оцењивању трендова развоја. Циљ је да показатељи помогну у истицању критичних питања и проблема, како би се постигло шире укључивање јавности и мотивисање кључних актера да делују у складу са планским решењима и мерама. Показатељи ће идентификовати у којим се сегментима регионално подручје унапређује, а у којим стагнира или заостаје у односу на постављене циљеве развоја, кроз одмеравање са другим подручјима, поређење са усвојеним нормама и стандардима и друге оцене. У контексту испреплетаних развојних политика у простору, избором одговарајућих показатеља настоји се постићи координирање различитих нивоа одговорности појединих актера у правцу постизања задовољавајућег нивоа узајамне оптимизације у простору.
Избор и систематизација показатеља базирају се на циљно-оријентисаном приступу, што значи њиховој превасходној повезаности са циљевима просторног развоја подручја. Сходно томе организациона шема показатеља прати разматране проблемске области планерског поступка, водећи рачуна о стандардним информацијским захтевима релевантности показатеља, а међу којима су:
1. препознатљивост у циљевима и приоритетима развоја датог подручја;
2. могућност објективног, једнозначног и поузданог мерења;
3. могућност дугорочног праћења за читаво подручје (временска и географска покривеност);
4. упоредивост са другим показатељима уз што мање преклапање;
5. усаглашеност са показатељима просторног развоја на националном нивоу, који су дефинисани у Просторном плану Републике Србије (у даљем тексту: ППРС).
Додатни захтев у избору и организовању показатеља јесте да се дође до што краће листе, али и да области буду равномерно заступљене, тако да поједини показатељи могу указати на корелације између појединих проблемских области у аспектима који се разматрају.
Интенција је да предложени показатељи буду први корак ка сложенијем мониторингу просторног развоја у правцу формирања информационог система о просторном развоју Златиборског и Моравичког управног округа.
Сходно наведеним захтевима, издвојена је листа од 52 показатеља у оквиру 24 проблемска задатка за потребе периодичног извештавања о стању у простору. За сваки од предложених показатеља урађена је детаљнија разрада којом се ближе одређују области и сврха примене, параметри израчунавања, просторна и временска покривеност, извори података, као и повезаност са другим показатељима.
Од 52 изабрана показатеља, 36 су разрађени показатељи за ниво РППЗМО на основу истих показатеља који су дефинисани у Програму имплементације ППРС.
Табела IV-1. Организациона шема избора показатеља за мониторинг РППЗМО




Тематска област


Проблемски задатак


Ознака показатеља




Управљање природним ресурсима


Рационалније коришћење простора


1, 2, 3, 4




Очување пољопривредног земљишта и одрживи развој пољопривреде


1, 2




Коришћење водних ресурса и снабдевање енергијом


5, 6, 7




Демографски развој и уравнотеженост насељске структуре


Демографске промене


8, 9




Полицентричност урбаног система


10, 11




Одрживост насељске структуре (односи града и села)


12, 13




Унапређење доступности јавних служби


10, 14, 15, 33




Eкономски развој и приступ тржишту рада


Инвестирање


16, 18, 19, 22




Конкурентност


16, 20




Запосленост


17, 20, 21




Приступ тржишту рада


23, 25




Смањење социјалне искључености и сиромаштва


24, 25, 26




Очување природног и културног наслеђа и развој туризма 


Очување биодиверзитета


27, 4




Очување културних маркера подручја


28, 32




Унапређење регионалних потенцијала за туризам и креативне индустрије


29, 30, 31, 32




Инфраструктурни системи и везе


Саобраћајне и трговинске везе са окружењем


33, 34, 35




Опремљеност комуналном инфраструктуром


36, 37, 38, 39




Заштита животне средине 


Побољшање квалитета ваздуха


40




Побољшање квалитета површинске и подземне воде


41, 42




Минимизирање негативних последица природних процеса и људских активности у простору


43, 44, 45




Смањење количине отпада, повећање рециклирања


46, 47, 48




Територијална управа


Расположиви приходи општина


49




Ефикасност рада територијалне управе


50, 51




Учешће у програмима и пројектима међурегионалне и трансграничне сарадње


52




1. ЛИСТА ПОКАЗАТЕЉА
1. Коришћење земљишта (пољопривредне, шумске, водне, рударске, изграђене површине) *
2. Удео пољопривредних површина под органском / контролисаном производњом*
3. Урбани раст – ширење урбаних подручја *
4. Површине на којима су спроведене мере ремедијације, рекултивације и ревитализације оштећених земљишта
5. Специфична потрошња воде у насељима (L/ст/дaн) *
6. Потрошња енергије по изворима и врсти корисника *
7. Број и снага хидроелектрана
8. Број становника (индекси промена) општина и градова на подручју РППЗМО
9. Удео становништва по великим старосним групама и полу *
10. Степен концентрације становништва у примарним центрима према функционалним нивоима центара *
11. Заступљеност функција терцијарног и квартарног сектора према функционалним нивоима центара
12. Демографски трендови урбаних подручја у односу на рурална подручја *
13. Обим дневних миграција * 
14. Доступност примарној и секундарној здравственој заштити *
15. Обухват контингента средњошколским образовањем
16. Број и алокација нових покренутих предузећа и број угашених предузећа годишње
17. Стопа запослености
18. Стопа инвестиција *
19. Број издатих грађевинских дозвола (решења) за туристичке и индустријске објекте
20. Запослено становништво према степену образовања
21. Запосленост по економским делатностима *
22. Број и површина браунфилд и гринфилд локација *
23. Стопа незапослености *
24. Број домаћинстава која живе испод границе сиромаштва *
25. Стопа запошљавања старијих радника (55-64 година) *
26. Број социјално непрофитних станова према броју домаћинстава у програму социјалног становања *
27. Заштићена природна подручја и предлози за заштиту *
28. Број и врста заштићених културних добара и добара предложених за заштиту *
29. Туристички смештај (према типу и категорији објеката и броју лежаја)
30. Туристички смештај у сеоским домаћинствима *
31. Број туриста и туристичких ноћења годишње *
32. Број друштвених догађаја (манифестација) са презентацијом народне традиције и културног идентитета локалних заједница *
33. Доступност регионалних и субрегионалних центара јавним превозом
34. Удео становништва којe живи унутар 30-минутне изохроне од железничке станице *
35. Број и опремљеност граничних прелаза на подручју РППЗМО и промет путника и робе са суседним земљама
36. Покривеност насеља (% броја домаћинстава) мрежом јавног водовода *
37. Покривеност насеља (% броја домаћинстава) канализационом мрежом *
38. Покривеност насеља (% броја домаћинстава) електро-мрежом високе сигурности снабдевања *
39. Приступ широкопојасним системима *
40. Број и % становника насеља који су изложени сталном и учесталом прекомерном загађењу ваздуха *
41. Квалитет површинских вода (класе квалитета) *
42. Квалитет подземне воде *
43. Насеља и култивисана подручја потенцијално угрожена од поплава *
44. Насеља у просторима угрожености од ерозивних процеса *
45. Облици компензације изазваних социјалних проблема приликом планске пренамене простора
46. Количина комуналног отпада која се генерише на нивоу локалних заједница (t/год) *
47. Удео комуналног отпада који се организовано сакупља (% домаћинстава) *
48. Проценат од укупне количине отпада који се рециклира *
49. Буџет општине/града
50. Покривеност простора просторним и урбанистичким плановима чија је израда предвиђена у РППЗМО *
51. Време потребно за добијање грађевинске дозволе 
52. Број програма и пројеката трансграничне и међурегионалне сарадње
Звездицом (*) су обележени разрађени показатељи за ниво РППЗМО, на основу истих показатеља који су дефинисани у Програму имплементације ППРС.
2. ОПИС ПОКАЗАТЕЉА
1. Коришћење земљишта (пољопривредне, шумске, водне, рударске, изграђене, површине)*
Промене у структури коришћења простора треба да пруже увид у поштовање планских решења рационалног коришћења простора, побољшања квалитативних карактеристика и услова конверзије намене земљишта.
Израчунавање: Идентификација основних категорија намена простора (исказана у ha или km² % од укупне површине површине општине/града, као и мапирањем територије). Основне категорије намена простора за подручје Златиборског и Моравичког управног округа су:
1) пољопривредно земљиште – смањење пољопривредног земљишта за око 17% на рачун пошумљавања земљишта ниске бонитетне вредности; 
2) шуме и шумско земљиште, од тога:
– повећање степена шумовитости подручја за око 10% (према назначеним зонама за пошумљавање земљишта најнижег производно-економског потенцијала, површина угрожених ерозијом и сливова постојећих и планираних акумулација);
– заштита и очување шумског тла од ерозије и заштита изворишта вода.
3) грађевинска подручја насеља;
4) индустрија и други привредни комплекси и локалитети (посебно уколико су регионалног значаја) – на подручју РППЗМО предвиђено је 32 нове привредно/индустријске зоне и локалитета површине око 1.264 ha;
5) рудници, копови и термоминерални извори: експлоатационе површине рударских копова и зоне прераде (у експлоатацији и преради минералних сировина предвиђа се ревитализација постојећих лежишта и јаловишта, као и истраживање и отварање нових лежишта металичних и неметаличних минералних сировина), и то:
– експлоатација истраженог и билансираног минералног богатства: руда олова и цинка (Рудник – Горњи Милановац); лигнита (Штаваљ – Сјеница); цементних сировина (Галовићи, Годљево – Косјерић); кречњака (Јелен До – Пожега, Сурдук – Ужице и друго), грађевинско-техничког и архитектонског камена и друго;
– геолошка и металогенетска истраживања бакра, олова и цинка, уз присуство злата, арсена и сребра (у рејону Чадиња – Пријепоље); хромита и других корисних елемената (локалитети Јелица, Трнава, Златибор, Брезна, Семегњево и Маљен); магнезита (на Златибору и Чачанском басену – Брезак, код Косјерића и Ражана – Мрамор); минерала бора и литијума и зеолита (у Пожешком, Прањанском или Чачанском неогеном басену);
– локације са термалним и минералним водама које се користе у балнеолошке сврхе (Прибојска Бања, Овчар Бања, Слатинска Бања и Горња Трепча) и за флаширање (Златибор и више локацијa у Ивањици), као и локације у фази истраживања;
6) површине акумулација и простор резервисан за нове акумулације (око 30 km²), зоне изворишта подземних и површинских вода, зоне обезбеђења регионалних водовода, каналских система и ППОВ, и то: 
– постојеће акумулације (Увац, Кокин Брод, Радоиња, Бајина Башта, Лазићи, Потпећ, Врутци и Међувршје);
– резервисање простора за зоне потапања планираних акумулација (Рокци, Куманица, Дубравица, Велика Орловача, Роге, Сврачково, Бела Стена, Сеча река, Бродарево, Клак и Бела Вода);
– западноморавски регионални водопривредни систем са подсистемима Рзав, Западна Морава и Увац (са више изворишта); и речни системи: западноморавски и Дрина са Лимом;
– подручје изворишта водоснабдевања регионалног подсистема „Рзав”, око 437 km² (на деловима територије општина Ариља, Пожеге, Ужица, Ивањице, Нове Вароши и Чајетине), третирано је као простор изворишта површинских вода републичког значаја на коме су утврђене зоне непосредне, уже и шире заштите изворишта.
7) површине под саобраћајном инфраструктуром: подручје западно-моравског инфраструктурног коридора и будућег инфраструктурног коридора Београд – Јужни Јадран (изградња деоница аутопутева у дужини од око 259 km, изградњa путева I и II реда – у дужини од око 340 km); локални путеви, железничка мрежа и зоне аеродрома;
8) површине под енергетском мрежом и објектима;
9) простори заштићених природних и културних вредности изван грађевинских подручја; 
10) простори посебне намене, зоне забрањене градње и зоне контролисане градње.
2. Удео пољопривредних површина под органском/контролисаном производњом *
Овим показатељем се прати производња хране високе биолошке вредности и/или познатог географског порекла у системима органске, интегралне и традиционалне пољопривреде.
Примена овог показатеља намењена је и за шири контекст, јер се органска пољопривреда може дефинисати као приступ у пољопривреди где је циљ да се створе интегрални, хумани, еколошки одрживи системи пољопривредне производње. Предност може бити и у томе што је органска пољопривреда у већој мери радно интензивна од конвенционалне, што би требало да допринесе већој запослености сеоског становништва, као и олакшавању мањим газдинствима и фармама да се задрже у производњи, пошто у супротном не би били способни да се изборе на тржишту конвенционалне пољопривреде и глобалне конкуренције.
Израчунавање: У анализу се узимају подаци о пољопривредним површинама које су сертификоване за органску производњу или узгајање култура под стручним надзором. Рачуна се удео тих површина у укупним пољопривредним површинама општине (%). Очекује се да показатељ буде обухваћен редовним статистичким извештајима по одговарајућој методологији за међународна упоређења и расположив за мање територијалне целине.
Повезаност са другим показатељима: Показатељ би требало анализирати упоредо са показатељима о одрживом управљању и заштити природних ресурса, демографском развоју, унапређењу социјалне и економске кохезије, као и за међународне упоредне анализе.
3. Урбани раст – ширење урбаних подручја *
Планско опредељење је да се рационалније и интензивније користе и уређују постојећа грађевинска подручја насеља, као и да се ограничи и контролише њихово ширење. Због тога се у РППЗМО грађевинска подручја насеља задржавају у оријентационо истим површинама, док ће се изградња путне мреже (сем планираних аутопутева) вршити претежно у коридорима постојећих траса.
Показатељ прати повећање урбаних подручја по одређеним временским интервалима (зависно од расположивих података) планског периода, уз оцену трендова (успорених или динамичних процеса). Значај праћења овог показатеља садржан је у једном од основних циљева просторног развоја који се тиче рационалног коришћења грађевинског земљишта, посебно у смислу оправданости конверзије пољопривредног и шумског земљишта у грађевинско, као и ограничавања физичког ширења грађевинског подручја насеља у складу са демографским и економским потребама развоја.
Израчунавање: Урбани раст током периода до пет година, приказан као релативно повећање изграђених/заузетих површина, према класификацији Corine о земљишном покривачу. Препоручена скала вредности: <0,5 / 0,5-1 / 1-2,5 / 2,5-5 / 5-10 / 10-20 / >20 (%) урбаних подручја.
4. Површине на којима су спроведене мере ремедијације, рекултивације и ревитализације оштећених земљишта 
Овим показатељем прати се повећање или настајање природних подручја пошумљавањем, санацијом и рекултивацијом деградираних површина, као и природном регенерацијом предела, у складу са планским решењима којима су означена ова подручја.
За простор Златиборског и Моравичког управног округа кроз овај показатељ прати се остваривање циља свођења деградирања и загађивања животне средине на прихватљив и прописан ниво у свим фазама третирања минералних сировина (експлоатација, припрема, прерада, транспорт), уз доследно остваривање краткорочних и дугорочних програма и планова санације и рекултивације деградираних површина. Oво се посебно односи на: рударске активности које су узрок деградације терена (експлоатација неметаличних сировина на локацијама „Јелен До”, „Сурдук” код Ужица, „Рупељево” на путу Пожега – Ужице, „Сушица” код Чачка, „Бистрица” код Нове Вароши, као и експлоатација металичних сировина у Руднику и лигнита „Штаваљ”), заузимања земљишта одлагалиштима раскривки и флотацијским јаловиштима („Рудник”), као и на флотацијска јаловишта и одлагалишта раскривки коју разноси ветар. Поред тога, и индустријске активности су узрок загађења земљишта тешким металима, бакром, арсеном, хромом, кадмијумом и другим загађењима земљишта, као и његовог закишељавања. Посебан проблем изражен је у непосредној близини ваљаонице бакра у Севојну, хемијске индустрије у Чачку као и у коридорима државних путева I и II реда (посебно у Ужицу и Чачку). 
Израчунавање: Пошумљене површине, саниране и рекултивисане деградиране површине као и природно регенерисани предели у региону.
5. Специфична потрошња воде у насељима (L/ст/дaн) *
Улога овог показатеља је да прати резултате планских мера рационализације потрошње воде и смањења специфичне потрошње у свим видовима потрошње. За потпуније просторне анализе потребно је даље декомпоновање овог показатеља према корисницима/потрошачима: домаћинства, привредни капацитети прикључени на јавне водоводе, остали регистровани потрошачи којима се вода наплаћује (ресторани, болнице, санитација града, као и губици у мрежи). У првом реду, потребне су анализе релацијских односа између специфичне потрошње воде и губитака у дистрибуцији воде.
Израчунавање: Просечна дневна потрошња воде по становнику по насељима (годишњи просек), уз приказ сезонских осцилација (L/ст/дaн). Резултати се приказују у релацији са величином насеља, густином насељености, као и са покривеношћу јавним водоводом.
6. Потрошња енергије по изворима и врсти корисника *
Овај показатељ покрива аспект употребе расположиве енергије за подручје РППЗМО, то јест, количину потрошене енергије према намени и врсти енергије у одређеном временском периоду. У ширем контексту, показатељ овим указује на могућности одрживог коришћења енергије на два начина, у оквиру понуде и у оквиру потрошње. Ово могу бити корисне информације да се на регионалној основи утиче на енергетску ефикасност (смањењем количине утрошене енергије без смањења укупне привредне активности).
Израчунавање: Годишња потрошња енергије према намени (саобраћај, индустрија и домаћинства) и врсти енергије (електрична, топлотна и погонска), по локалним заједницама (диференцирано за урбано и рурално подручје), на основу расположивих података званичне статистике и других институција одговорних за дистрибуцију енергије.
7. Број и снага хидроелектрана
Показатељ прати циљ повећања учешће обновљивих извора енергије у будућој структури потрошње енергената. У оквиру овог показатеља за сада је могуће пратити само један од њих – енергију хидроелектране (с тим да се сходно расположивим подацима могу узети у обзир и други обновљиви извори енергије, као што су: ветроенергија, соларна енергије, биомаса и биогас).
Израчунавање: број, размештај и снага хидроелектрана и минихидроелектрана (до десет МW) на територији РППЗМО. Очекује се да показатељ буде обухваћен редовним статистичким извештајима и расположив за мање територијалне целине.
Повезаност са другим показатељима: Показатељ би требало анализирати упоредо са показатељима о одрживом управљању и заштити природних ресурса.
8. Број становника (индекси промена) општина и градова на подручју РППЗМО
Овај показатељ пружа увид у шири контекст степена развијености и усаглашености функција насеља, с обзиром на то да најбрже реагује на промене социјалних, економских и еколошких фактора просторног развоја. Индекс пораста/смањења броја становника повезан је са динамиком функционалне трансформације заједнице (пораст броја становника заправо одсликава способност заједнице да задржи становништво и омогући релативно добре услове живота и рада, али и обратно).
За подручје Златиборског и Моравичког управног округа овим показатељем ће се пратити да ли се остварује очекивани благи пораст броја становника у периоду од 2015. до 2025. године, према сценарију значајнијег социо-економског развоја у свим деловима региона (применом планских мера подстицаја наталитета, привредног раста, запошљавања и прекограничног умрежавања са суседима, активирањем аутохтоних потенцијала и подршке руралним подручјима у погледу образовања, оспособљавања и креирања радних места ван пољопривреде).
Израчунавање: статистички подаци из Пописа становништва и годишњих процена броја становника.
9. Удео становништва по великим старосним групама и полу *
Изражен проблем на подручју РППЗМО је тренд старења популације, што се планским мерама настоји успорити. Поред тога, старосна структура становништва је релевантни показатељ и других аспеката просторног развоја. Удео становништва до 15 година показује становништво школског узраста и тиме потенцијални трошак за заједницу, а такође и део становништва који ће ући на тржиште рада у блиској будућности, што значи и могући настанак дисбаланса на тржишту рада. Популација 15–65 године је есенцијана варијабла, пошто показује радно способни део популације. Удео становништва старијег од 65 година је важан показатељ јер ова популација скоро у потпуности зависи од друштва, што указује на економски притисак старих на радни контигент. Захтеви овог дела популације се стога разликују у односу на удео младог становништва, које представља будуће активно становништво и само до тада чини издржавани део популације.
Израчунавање: Удео школске популације (до 15 година старости), средовечне популације (15–64 година) и старе популације (преко 65 година) у укупном становништву, као и полна структура сваке старосне групе.
С15-/С*100; С15-64/С*100; С65+/С*100 (%)
(параметри: С-број становника; 15-, 15–64, 65+: старосни контигенти). Препоручена скала вредности: удео становника до 15 година: < 12,5 / 12,5–15,0 / 15,0 до 17,5 / 17,5 до 20,0 / > 20,0; удео становника 15-65 година: < 62,5 / 62,5–65,0 / 65,0 до 67,5 / 67,5 до 70,0 / > 70,0; удео становника са 65 и више година: < 12,5 / 12,5-15,0 / 15,0 до 17,5 / 17,5 до 20,0 / > 20,0. Подаци су расположиви у десетогодишњим временским пресецима (Попис становништва).
Поред ових параметара, које је важно пратити ради поређења са националним и међународним (ESPON) трендовима промена, за регионални ниво просторних анализа од значаја су и следећи старосни контигенти: удео младог становништва (до 19 година), млађег средовечног (20–39 година), старијег средовечног (40–65 година) и старог становништва (преко 65 година), као и удео полне структуре сваке од старосних група.
С обзиром на то да дисбаланс у старосној структури становништва може да представља једну од најзначајнијих препрека за одрживи просторни развој неког подручја, пожељно је да се мапирају локалне заједнице на основу изведених показатеља из основног показатеља, на пример (према ППРС): коефицијенти старосне зависности: зависност старих представља број старих 65 и више година на једну особу старости 20–65 године; зависност младих представља број старих 0–19 година на једну особу старости 20–65 године; укупна зависност представља збир броја старих 0–19 година и старих 65 и више година на једну особу старости 20–65 године; индекс старења представља број старих 65 и више година на једну особу старости 0–19 година.
10. Степен концентрације становништва у примарним центрима према функционалним нивоима центара *
Показатељ омогућава увид у полицентричност урбане структуре планског подручја. Подручје је полицентрично ако је степен концентрације релативно подједнак за урбане центре истог функционалног нивоа, и моноцентрично ако је он висок само у једном центру. Овим мерењима могуће је, такође, преиспитати раније коришћене типологије и пратити промене категорија за функционална подручја.
Израчунавање: Удео становништва на подручју РППЗМО у урбаним центрима према функционалном значају у мрежи насеља; препоручена скала вредности: <10, 10–15, 15–20, 20–30, >30 (%).
11. Заступљеност функција терцијарног и квартарног сектора према функционалним нивоима центара
Према моделу организације функционалних урбаних подручја, Златиборски и Моравички управни округ представљају полифункционалнa подручја са неколико полова развоја нижег хијерархијског нивоа. Урбани кластер мреже градова и центара представљају Чачак са Лучанима и Горњим Милановцем и Ужице са Чајетином, Пожегом и Бајином Баштом. Чачак и Ужице су сврстани у центре државног значаја и групу градова који имају капацитет да прерасту у „чворишта” са значајним утицајем на развој окружења, што ће бити подржавано и посебним подстицајним мерама државе.
Показатељ показује степен заокружености функција за сваки урбани центар према значају у мрежи и систему насеља, као и расподелу функција између урбаних центара према нивоу централитета који је истражен у РППЗМО.
Израчунавање: Број запослених радника по појединим гранама терцијарног и квартарног сектора у урбаним центрима према њиховом функционалном значају у мрежи насеља.
Повезаност са другим показатељима: Предвиђа се значајнија улога осталих центара која ће зависити од оријентисаности привреде ка модернијим облицима одрживе индустријске производње, туризма и других компатибилних активности, а посебно од побољшања степена инфраструктурне опремљености, која представља једно од кључних ограничења у развоју.
12. Демографски трендови урбаних подручја у односу на рурална подручја *
Укупан демографски развој на регионалном нивоу може да прикрије значајне унутрашње разлике између појединих просторних целина, типично између урбаних и руралних подручја. Ова поларизованост се манифестује као демографски дисбаланс између развијенијег средишта и уже зоне приградских насеља и неразвијене периферије. Велике промене у просторно-демографској структури узроковане су снажним процесом примарне урбанизације и интензивним миграционим токовима на релацији село-град, чије успоравање је отпочело тек „пражњењем” демографских „резерви”, руралних средина. Циљ овог показатеља је да прати тренд ових процеса и идентификује просторе према интензитету промена.
Израчунавање: Промена укупног броја становника унутар подручја које је идентификовано као урбано, у поређењу са променом укупног броја становника осталог дела планског подручја (које се сматра руралним).
13. Обим дневних миграција *
Показатељ помаже да се разуме привредна динамика планског подручја и анализира функционална структура мреже насеља. Примена показатеља је у контексту модела полицентричног развоја подручја, у смислу идентификовања центара економског развоја, као дефинисања њиховог гравитационог подручја утицаја.
Предвиђено је да се на подручју РППЗМО развијају дневни урбани системи, као један од инструмената хијерархизовано уравнотеженог и полицентричног развоја. Као супсистеми у будућој полицентричној урбаној интеграцији предвиђена су функционална подручја која припадају класичним функцијско-урбаним регионима.
Израчунавање: Моделовање простора утицаја центара према правцима дневних миграција (статистички подаци о миграцијама), за функционалне урбане центре који су издвојени у РППЗМО. Боља примена показатеља могућа је уколико се изврши структурирање дневних миграција према циљу путовања (посао, школа, услуге и слично). 
Повезаност са другим показатељима: Показатељ је потребно повезати са показатељима запослености, доступности урбаних центара као и демографским показатељима.
14. Доступност примарној и секундарној здравственој заштити *
Имајући у виду сложеност мерења доступности и нивоа здравствених услуга, предвиђено је да се овај показатељ прати преко три базна показатеља, сходно расположивости података.
Први показатељ односи се на удео становништва које нема основно здравствено осигурање и говори о највишем степену социјалне искључености. Други је показатељ доступности здравствених услуга мерен кроз број становника према броју лекара. Трећи показатељ односи се на задовољење секундарног нивоа здравствених услуга, који је важна индикација регионалне развијености (здравствена делатност на секундарном нивоу обухвата специјалистичко-консултативну и болничку здравствену делатност).
Сходно планским решењима, овај показатељ би требало даље побољшавати у смислу већег обухвата модалитета здравствене заштите, као што је организовање мобилних здравствених екипа које пружају здравствену, едукативну и превентивну услугу, интегрисаност пружања услуга здравствене и социјалне заштите и пружање прехоспиталне хитне медицинске помоћи. Ова побољшања показатеља су важна за праћење остварења циља који се односи на повећање доступности примарне здравствене заштите корисницима, нарочито на руралном подручју. У каснијим фазама мониторинга очекује се побољшање показатеља кроз комплетирање података и за терцијарни ниво здравствених услуга (доступност клиника, института и клиничко-болничких центара).
Израчунавање: 1) удео лица која немају основно здравствено осигурање у укупном становништву града/општине; 2) број становника на једног лекара опште праксе (мапирање у односу на републички просек); 3) број становника на једну болничку постељу
Повезаност са другим показатељима: Увид у радијус доступности здравствених установа може да се сагледа преко два показатеља из предложене листе: а) заступљеност функција терцијарног и квартарног сектора према функционалним нивоима центара; и б) доступност регионалних и субрегионалних центара јавним превозом.
15. Обухват контингента средњошколским образовањем
Већина средњих школа на подручју РППЗМО имају регионални и субрегионални значај. Према планском концепту развоја мреже јавних служби, обухват контингента средњошколским образовањем треба повећавати, а перспективно рачунати на потпуни обухват генерација 15 до 19 година средњим образовањем. Том циљу треба прилагодити просторни капацитет објеката средњег образовања, укључујући и подршку оснивању установа које повећавају гравитационо подручје средње школе и факултета (интернати, ђачки и студентски домови, умрежена понуда приватног смештаја, кампус системи организовања средњег и високог образовања и слично).
Израчунавање: Удео ученика средњих школа у укупном контигенту становништва узраста 15 до 19 година, на нивоу општине/града.
У другом кораку, сходно расположивости података, мониторинг треба проширити на показатеље: површина учионица по ученику; површина комплекса по ученику; опремљеност кабинетима и салом; хигијенско санитарни услови.
16. Број и алокација нових покренутих предузећа и број угашених предузећа годишње
Овај показатељ упућује на степен диверзификованости и виталности економије. Нова предузећа су знак динамичне економије, док њихово гашење указује на смањење привлачности подручја за инвестирање, што дугорочно може утицати на погоршање демографске и социјалне структуре подручја.
Израчунавање: статистички податак, праћење на нивоу локалне самоуправе.
17. Стопа запослености
Стопа запослености је један од кључних показатеља за процену регионалног тржишта рада и уопште за оцену динамичности развоја, као и за процену степена социјалне искључености и сиромаштва. Према статистичкој дефиницији, под појмом запослени подразумевају се сва лица која имају заснован радни однос са привредним друштвом или установом, или предузетником, без обзира на то да ли су радни однос засновала на неодређено или одређено време и да ли раде пуно или краће од пуног радног времена. Запосленима се не сматрају помажући чланови домаћинства на имању, у радњи или привредном друштву неког од чланова домаћинства, као ни лица на издржавању казне и спољни сарадници (уговор о делу).
Израчунавање: Удео запослених лица старости 15–64 године у укупном броју становника исте старосне групе на нивоу локалне самоуправе; препоручена скала вредности: <30, 30–40, 40–50, 50–60, 60–70, >70 (%).
Повезаност са другим показатељима: Значајно је приказати релације са променом броја становника, степеном развоја јавних служби, обимом инвестиција у регион, као и улагањима у развој хуманог капитала кроз услове образовања и нивоа квалитета живљења.
18. Стопа инвестиција *
Показатељ показује унутаррегионалне диспаритете у привредном расту, истовремено указујући на степен економске атрактивности појединих локалних заједница. Агрегирано на регионалном нивоу показује се колико подручје РППЗМО генерише од укупних инвестиција у земљи, одражавајући регионалну конкурентност и приступачност.
Израчунавање: Остварене инвестиције у нова основна средства у текућим ценама по становнику (статистички податак) у односу на национални просек; приказ на локалном нивоу, у једногодишњим интервалима.
19. Број издатих грађевинских дозвола (решења) за туристичке и индустријске објекте
Подаци о издатим грађевинским дозволама показују интензитет грађевинске делатности, као и структуру и размештај инвестиција, као и реализацију планских решења. Овим показатељем издвојени су објекти из класе 121, 125 и 230 према статистичкој класификацији објеката (+).
Израчунавање: статистички подаци – из упитника и контролника ГРАЂ-10, агрегирано на годишњем нивоу (на основу месечних статистичких истраживања), за ниво насеља према функционалном значају у мрежи насеља, као и за ниво локалне самоуправе.
(+) (121 – Хотели и остале зграде за краткотрајни боравак, 125 – Индустријске зграде и складишта, 230 – Сложене индустријске грађевине (грађевине за рударство, електране, грађевине и постројења за хемијску индустрију и други објекти и постројења у тешкој индустрији), Извор: Класификација врста грађевина, Републички завод за статистику, Београд, 2005. године.
20. Запослено становништво према степену образовања
Образовна структура запосленог становништва пружа увид о потенцијалима или ограничењима подручја за капиталне инвестиције, као и просторној (не)уравнотежености понуде радне снаге. Мапирањем овог показатеља могуће је јасно указати на дисбалансе и установити просторне концентрације стручних профила запослених.
Израчунавање: статистички подаци, тренд промене образовног нивоа становништва на нивоу локалних самоуправа по годинама и у односу на републички просек.
21. Запосленост по економским делатностима *
Допринос овог показатеља је увид у економски профил локалне заједнице, као и размештај привредних активности унутар подручја РППЗМО, чиме се из овог аспекта (броја запослених) анализира достигнути ниво привредне развијености.
Трендови који су евидентни за подручје РППЗМО у последње две деценије (до 2010. године) показују да је индустријска запосленост смањена чак 3,2 пута. Према оценама из РППЗМО снажан процес деиндустријализације произашао је из недовољно конкурентне и нетрансформисане структуре, спорости реструктурирања и приватизације предузећа. Овај показатељ би требало да покаже будуће трендове и остваривање циљева веће диверзификованости привредне структуре подручја РППЗМО. Поред тога, подручја са већим уделом запослених у пољопривреди уобичајено се сматрају економски мање напредним или са структурним тешкоћама у економији.
Ово се даље елаборира кроз друге показатеље из предложене листе, али је овде важно да се укаже на допринос појединих група активности у укупној запослености подручја РППЗМО. Даље, просторне неравномерности могу се пратити према промени броја запослених у индустрији, сумирањем података по нивоима индустријских центара, како су категоризовани планским критеријумима. 
Израчунавање: Број запослених лица по економским активностима (према јединственој међународној класификацији делатности – статистички подаци), на нивоу локалне самоуправе. Могућа варијанта груписања активности за анализу је: а) пољопривреда, шумарство, лов и риболов; б) индустрија (без грађевинарства) и грађевинарство; в) услуге.
22. Број и површина браунфилд и гринфилд локација *
Овим показатељем прати се планско опредељење да се стимулише изградња индустријских зона на неразвијеном и девастираном подручју на начин да се не ограничава алокација у градовима на развијенијем подручју које има веће конкурентске предности, у складу са политиком одрживог регионалног развоја и већим нивоом територијалне кохезије. На подручју РППЗМО предвиђене су 32 нове привредне/индустријске зоне и локалитети површине око 1.264 ha, од чега је 17 зона претежно гринфилд карактера, четири зоне браунфилд типа и 11 зона мешовитог типа. У оквиру гринфилд зона планира се око 806 ha или 63,8% земљишта за привредне/индустријске намене.
Израчунавање: Показатељ не захтева посебне технике израчунавања али су потребна додатна разматрања о начину презентације, зависно од расположивости података (катастри браунфилд и гринфилд локација општина и градова) који се приказују агрегирано на нивоу локалне самоуправе.
23. Стопа незапослености *
Просторном анализом података о незапосленим лицима може се добити увид о економској и социјалној кохезији територије, имајући у виду да висок ниво незапослености генерише низ демографских проблема.
За потпунију примену овог показатеља било би пожељно анализирати и квалификациону структуру незапослених, с обзиром на то да просторне анализе показују да је на подручју РППЗМО без квалификација 36% незапосленог становништва, уз мање разлике међу градовима/општинама. Висока стопа незапослености може ићи упоредо са деловима друштва који имају потешкоће у приступу тржишту рада, које их спречавају да буду у потпуности интегрисани чланови друштва у ком живе. За потпуније анализе показатељ би требало рашчланити по категоријама незапосленог становништва, на пример: жене, млади, етничке групе, урбани и општински/градски центри, руралне области и микроразвојни центри.
Израчунавање: статистички податак – удео незапослених лица (по старости и полу) у укупном броју активних лица; препоручена скала вредности: <5, 5–10, 10–15, 15–20, >20.
Повезаност са другим показатељима: Овај показатељ је потребно анализирати кроз различите услове у брдско-планинским, урбаним и руралним подручјима, и упоредити га са другим показатељима како би се могла дефинисати маргинализација села, стагнирање и опадање виталности руралних подручја и руралног становништва, ограничене могућности за запошљавање младих и висок степен сиромаштва.
24. Број домаћинстава која живе испод границе сиромаштва *
Овај показатељ пружа увид о уделу популације чији су приходи испод утврђеног егзистенцијалног минимума. Сиромаштво није само проблем дистрибуције прихода већ иде упоредо са другим социјалним проблемима, као што су дугорочна незапосленост, због недостатка радног искуства и ниског нивоа образовања, доступност јавних служби (здравствене заштите, образовања, социјалног старања и друго), доступност комуналних услуга и друго. За градове/општине Златиборског и Моравичког управног округа овим показатељем првенствено се прати остваривање циља побољшања услова социјалног статуса појединих категорија становништва (одраслих особа без образовања, жена, деце, старих, избеглих и интерно расељених лица и других посебно угрожених група). Поред тога, тумачење овог показатеља је повезано са праћењем других циљева развоја људских ресурса, међу којима су: подизање нивоа образовања, развој знања и специјалних вештина радне снаге, као и подршка за самозапошљавање и оснивање послова мањег размера као и унапређење реинтеграције и флексибилности радне снаге.
Израчунавање: С обзиром на то да постоји више различитих методолошких приступа за израчунавање овог показатеља, потребне су додатне анализе о начину његовог приказивања. Један од начина израчунавања: број домаћинстава чији су приходи испод прага од 60% просечне зараде у земљи (статистички податак, у %).
Повезаност са другим показатељима: миграциони биланс, стопа запослености, нивоа образовања, доступност јавних служби, стандард становања и комуналних услуга (енергија, санитарно-хигијенски услови, комуникације).
25. Стопа запошљавања старијих радника (55–64 година) *
Овај показатељ се користи да одслика укупне регионалне капацитете тржишта рада, али такође и отварање радних места за запошљавање старијих лица. Показатељ одражава мере социјалне политике и запошљавања са циљем да се повећа партиципација одређених категорија становништва и да се допринесе унапређењу социјалне и економске кохезије.
Израчунавање: Удео броја запослених лица старости 55–64 година у укупном броју становника исте старосне групе, (%) на нивоу локалне самоуправе.
26. Број социјално непрофитних станова према броју домаћинстава у програму социјалног становања *
Дефинисање политике и стратегије социјалног становања у Републици Србији повезује се са циљевима регионалног и просторног развоја. Изразито неравномеран регионални развој може се побољшати стратегијом у којој ће социјално становање имати важну улогу, као што се може и додатно погоршати уколико се неодговарајућом политиком социјалног становања даље буде повећавала привлачност развијених урбаних средина. Социјално становање, као инструмент социјалне стамбене политике Републике Србије требало би на системски начин да допринесе решавању стамбених потреба домаћинстава која из економских, социјалних и других разлога нису у могућности да самостално на тржишту обезбеде адекватно становање. Поред директног утицаја на повећање социјалне одрживости заједнице, оно има позитивне утицаје и на економске и друге параметре, као што су: тржиште рада, запосленост, унапређење стандарда становања и слично.
Израчунавање: Годишња понуда социјално непрофитних станова у односу на број домаћинстава која чине циљну групу програма социјалног становања, на нивоу локалних самоуправа.
27. Заштићена природна подручја и предлози за заштиту *
Показатељем се прате заштићена подручја према врсти и степену заштите, односно остварење циља строго контролисаног смањивања природних подручја, заштите природних станишта и очувања биодиверзитета.
Посебно је значајно да се прати заштита простора идентификованих просторних целина које су инициране у РППЗМО, до окончања истраживања и установљавања нових природних добара различите врсте (парк природе, предео изузетних одлика, специјални резерват природе и друге врсте).
Планско опредељење је задржавање постојећих заштићених подручја, уз ревизију стања тих подручја и доношење нових аката о проглашењу, усаглашених са одредбама Закона о заштити природе. Поред проглашених природних добара, прати се статус предложених добара за заштиту, као и површине које улазе у мрежу еколошки значајних подручја Еmerald по програму Natura 2000, чији је главни циљ правовремена заштита и очување најважнијих европских станишта и врста. РППЗМО за поједина заштићена подручја иницира кориговање граница и повећање површине под заштитом, и то: НП „Тара”; СРП „Клисура реке Милешевке” (са 456 на око 1.230 ha); СРП „Увац” (са 7.543 на око 28.050 ha); ПИО „Овчарско-кабларска клисура” (са 2.250 на око 2.900 ha); СП „пећина Буковик” (са један на око око 870 ha укључујући и увалу Калипоље); СРП „Гутавица” и СРП „Паљевине” и друго. За нека заштићена подручја због губитка основних обележја и вредности које су биле разлог заштите, планиран је или започет поступак формалног укидања заштитног статуса (Кадињача, парк шума „Рибница” и друга подручја). 
Израчунавање: Заштићена природна подручја према врсти и степену заштите и статус подручја предложених за заштиту, према регистру Завода за заштиту природе, као и регистру подручјима Еmerald мреже, до укључења у мрежу Naturа 2000.
28. Број и врста заштићених културних добара и добара предложених за заштиту*
У складу са основним планским концептом да се културно наслеђе артикулише као развојни ресурс, да се заштити, уреди и користи на начин који ће допринети успостављању регионалног и локалног идентитета, у складу са европским стандардима заштите, овим показатељем прати се број, врста и статус заштите културних добара. Поред већ заштићених културних добара показатељ прати статус добара која уживају претходну заштиту, као и објеката и локалитета који су у РППЗМО идентификовани за заштиту, с обзиром на то да планска решења предвиђају за њих исти третман као и за проглашена културна добра.
Израчунавање: Мапирање заштићених културних добара, према врсти и степену заштите (површина територије под заштитом), као и добара и локалитета предложених за заштиту (према врсти и површини), на нивоу локалних самоуправа и према подацима званичних служби заштите споменика.
29. Туристички смештај (према типу и категорији објеката и броју лежаја)
Показатељем се прати расположивост смештајних капацитета за развој туризма, који је означен као један од главних циљева просторног развоја подручја РППЗМО. Сходно издвојеним туристичким рејонима, важно је да показатељ буде разматран за најмање три нивоа: ниво општина, ниво туристичких комплекса и ниво туристичких места која су назначена у РППЗМО. 
Израчунавање: Број лежаја према врсти и категорији туристичких објеката (сходно прописаној категоризацији туристичких објеката).
Повезаност са другим показатељима: Показатељ се тумачи повезано са показатељима о саобраћајној доступности и опремљености комуналном инфраструктуром, као и реализацијом просторних и урбанистичких планских докумената за ова подручја.
30. Туристички смештај у сеоским домаћинствима *
Овај показатељ је у складу са циљем комплетирања и интеграције понуде у простору, што подразумева и изградњу нових и модернизацију постојећих туристичких комплекса, комунално опремање и комерцијализацију постојећих и потенцијалних смештајних капацитета (посебно у сеоским домаћинствима и постојећим викенд кућама) у складу са међународним стандардима и трендовима у туризму и хотелијерству. Показатељ прати степен активираности сеоског туризма, а у ширем смислу показује у којој је мери локално становништво укључено у туристичку привреду.
Израчунавање: Број лежаја у сеоским домаћинствима према прописаној категоризацији туристичких објеката. У односу на праћење овог показатеља на националном нивоу (за који је основни ниво за агрегирање података, ниво локалне самоуправе), пожељно је подаци буду доступни на нивоу туристичких места.
Повезаност са другим показатељима: Показатељ је значајно анализирати заједно са показатељима о саобраћајној доступности и опремљености туристичких простора туристичком и комуналном инфраструктуром.
31. Годишњи број туриста и туристичких ноћења годишње *
Повећање или смањење броја туриста показује ниво атрактивности подручја, квалитет и разноврсност понуде, као и у којој мери су постојеће комплементарне локалне активности интегрисане са туризмом.
Израчунавање: Показатељ представља разраду националног нивоа извештавања о стању у простору, мерећи промене у годишњем броју туриста и туристичких ноћења по општинама и туристичким центрима планског подручја. Подаци су расположиви из званичних статистичких извора.
Повезаност са другим показатељима: Тумачење показатеља би требало допунити информацијама о туристичком смештају.
32. Број друштвених догађаја (манифестација) са презентацијом народне традиције и културног идентитета локалних заједница *
Улога показатеља је да помогне у идентификовању посебности места, степену оживљавања изворне културне традиције, нивоу очуваности идентитета, али и спремности локалног становништва да преузме део одговорности за развој подручја (укључујући фолклор, обновљене радионице старих заната, продају оригиналних локалних производа и друго).
Израчунавање: Друштвени догађаји (манифестације) по месту одржавања, броју учесника и евентуално броју посетилаца.
Повезаност са другим показатељима: Тумачење показатеља би требало допунити информацијама о туристичким капацитетима, броју туриста и активностима локалних удружења.
33. Доступност регионалних и субрегионалних центара јавним превозом
На нивоу регионалних и субрегионалних центара организују се јавне службе вишег ранга – више и високо образовање, болничка и специјализована здравствена заштита, одређени видови социјалне заштите осетљивих друштвених група, активности и услуге у области културе на регионалном нивоу и друго. Показатељ је намењен да укаже да ли је омогућена доступност ових услуга за становништво мањих градских и сеоских насеља подручја РППЗМО или је потребно да се обезбеде одређена средства или механизми којима се повећава њихово гравитационо подручје.
Овај показатељ укључује како социјалну тако и еколошку димензију. У социјалном смислу, добра приступачност, на пример јавним службама од општег интереса, пример је једнаких могућности за све групе становништва, укључујући и социјално осетљиве групе и грађане који не користе аутомобил. У еколошком смислу, доступност јавним превозом може бити разлог да се не користи аутомобил, чиме се уједно доприноси смањењу утицаја саобраћаја на животну средину.
Израчунавање: Анализира се покривеност територије услугама јавног превоза (у %, број насеља, број становника и друго), као и просечно време путовања до регионалног и субрегионалног центра. У оквиру ових анализа издвојено се прати проценат становништва подручја РППЗМО које живи унутар изохроне од 45 минута путовања аутом до најближег регионалног и субрегионалног центра.
34. Удео становништва којe живи унутар тридесетоминутне изохроне од железничке станице *
Планираним развојем железничке инфраструктуре повећаће се степен саобраћајне доступности у односу на централну Србију и суседне управне округе/регионе. Једно од основних питања је приступ железничким станицама, што истиче проблем неуравнотежености у железничком превозу. С тим у вези, овај показатељ је погодан пошто не израчунава само време путовања већ и показује да ли су подручја која су добро повезана (кратко време путовања), у складу са оним подручјима где живи већина становника (мапирањем се јасно показују подручја са добром, а посебно са слабом приступачношћу), поштујући правило да локација железничке станице треба да буде у складу са дистрибуцијом становништва.
Израчунавање: Број становника који живе унутар тридесетоминутне изохроне око сваке железничке станице (мерено путовањем аутомобилом), као проценат од укупног броја становника града/општине. У првом кораку, означава се тридесетоминутна изохрона око сваке железничке станице (мерено путовањем аутомобилом). Затим се израчунава број становника који живи унутар ове изохроне. У трећем кораку, израчунава се који је то проценат од укупног броја становника на нивоу града/општине. Параметри за израчунавање: број становника или на насељском нивоу или на растерском нивоу (резолуција растерских система може бити 1x1 km или 2x2 km); надаље, све железничке станице морају бити кодиране у бази података; мора бити доступна база података о друмској мрежи, као и подаци о просечном времену путовања по деоницама мреже. Пожељно је ажурирање података најмање на петогодишњем нивоу.
35. Број и опремљеност граничних прелаза на подручју РППЗМО и промет путника и робе са суседним земљама
Овај показатељ прати остварење циља јачања просторно-функционалних веза са окружењем, што подразумева већу пропусност граница – већи обим прекограничног саобраћаја, зашта посебан значај имају места граничних прелаза. Показатељем се прати предвиђено побољшање опремљености граничних прелаза I и II категорије сходно стандардима ЕУ.
Овим показатељем прате се активности у подстицању развоја трговине, транспорта и комуникација кроз унапређење међурегионалне и међудржавне сарадње са општинама у трансграничним подручјима.
Израчунавање: Број друмских граничних прелаза и годишњи обим путничког и робног саобраћаја на граничним прелазима.
36. Покривеност насеља (% броја домаћинстава) мрежом јавног водовода *
Опремљеност насеља водоводном инфраструктуром један је од кључних показатеља квалитета живљења и урбаног стандарда. Овај показатељ је намењен за праћење реализације стратешког приоритета обнове мреже свих водовода, који је апострофиран у РППЗМО.
За све водоводе су карактеристични велики губици у системима (неки чак и преко 40%), тако да се њиховим смањивањем на мање од 20% добијају капацитети равни једном новом изворишту. За већину система је карактеристично да располажу са недовољним резервоарским просторима (потребно бар 300 L/корисник), што смањује поузданост система и нарушава њихову хидрауличку стабилност. Сви системи се због непотпуног одржавања налазе у лошем стању и захтевају реконструкцију и обнову.
Показатељ би требало повезати са демографским трендовима и колико ови процеси утичу на комунално опремање и обнову постојећих система.
Израчунавање: Удео домаћинстава урбаних и осталих насеља, на нивоу локалних самоуправа, прикључених на мрежу јавног водовода (статистички податак); препоручена скала вредности: <30, 30–50, 50–70, 70–90 >90 (%).
37. Покривеност насеља (% броја домаћинстава) канализационом мрежом *
Опремљеност насеља канализационом мрежом један је од кључних показатеља стандарда живљења, као и урбаног стандарда, што оправдава праћење овог показатеља.
У РППЗМО се предвиђа развој канализационих система: проширење обухвата система на не мање од 90% домаћинстава која имају водовод, укидање свих парцијалних излива колектора, изградња магистралних одводника до локација ППОВ и реализација ППОВ, при чему је приоритет изградња ППОВ за насеља која угрожавају регионална и друга велика изворишта.
Истовремено, овај показатељ намењен је за праћење реализације стратешког приоритета реконструкције и проширења обухвата постојећих система канализационе инфраструктуре као припрема за изградњу ППОВ, према РППЗМО. У том смислу, показатељ би додатно пратио реализацију планираних ППОВ по насељима.
Израчунавање: Удео домаћинстава у урбаним и осталим насељима, на нивоу локалних самоуправа, прикључен на јавну канализациону мрежу (статистички податак); препоручена скала вредности: <10, 10–30, 30–50, 50–70 >70 (%). 
38. Покривеност насеља (% броја домаћинстава) електро мрежом високе сигурности снабдевања *
Показатељ прати реализацију планских решења просторног развоја енергетске инфраструктуре (изградње нових и реконструкције постојећих преносних и дистрибутивних инфраструктурних објеката и водова), при чему се прате само подаци за домаћинства за потребе прецизнијих просторних анализа. Потпунија примена показатеља би се постигла праћењем података на насељском нивоу, пошто би се могли идентификовати проблеми сеоских и градских насеља, насеља са малим густинама насељености, приградских насеља у односу на насеља са релативно компактном урбаном структуром.
Израчунавање: Удео домаћинстава урбаних и осталих насеља по јединицама локалне самоуправе, прикључен на електро мрежу високе сигурности (изворни податак)
Повезаност са другим показатељима: Показатељ би требало повезати са демографским трендовима да се покаже колико ови процеси утичу на комунално опремање и обнову постојећих система.
39. Приступ широкопојасним системима *
Показатељ се односи на покривеност подручја РППЗМО приступним мрежама широкопојасних услуга за пренос података, с тим да је пожељно приказати да ли је базиран на жичаном, бежичном или оптичком повезивању.
Израчунавање: Широкопојасна конекција у домаћинствима и предузећима урбаних и осталих насеља на нивоу локалних самоуправа. Примена показатеља условљена је расположивошћу података на потребном територијалном нивоу за просторне анализе.
40. Број и % становника насеља који су изложени сталном и учесталом прекомерном загађењу ваздуха *
Показатељ прати стање подручја изложеног сталном или учесталом прекорачењу граничних вредности типичних и специфичних загађујућих материја. На подручју Златиборског и Моравичког управног округа на неколико пунктова се врши систематско мерење загађења ваздуха (чађ, NOх, SO2, таложне материје, арсен, олово, кадмијум, цинк, суспендоване честице, манган, никл и хром) којима су детектоване појаве прекорачења граничних вредности углавном у околини рудника, каменолома и градских средина. Од посебног значаја је да се прате локације које подлежу обавезама SEVESO II директиве (дефинисано је осам локација које се могу сматрати потенцијално опасним са аспекта ризика од удеса).
Израчунавање: Број становника који живе унутар зона загађења – према евиденцијама праћења концентрације, интензитета и учесталости загађења. У првом кораку, потребно је означити изолиније око потенцијалних извора загађења према типу, интензитету и учесталости загађења. У другом кораку потребно је израчунати број становника који се налазе унутар означеног простора. У трећем кораку потребно је агрегирање добијених података на нивоу области и региона.
41. Квалитет површинских вода (класе квалитета) *
Показатељ описује један аспект у оквиру основног циља оптимизације интегралних водопривредних система и усклађивање њиховог развоја са циљевима очувања животне средине и других корисника простора. Тај аспект се односи на заштиту вода на нивоу речних система, који су већ територијално успостављени, уз интегрално коришћење технолошких, водопривредних и организационо-економских мера.
На територији Златиборског и Моравичког управног округа овим показатељем посебно се прати:
– заштита изворишта вода регионалних система водоснабдевања (I и I/II класа квалитета) у горњим деловима Моравице, Великог Рзава, Западне Мораве, Увца, притока Лима, односно узводно од акумулација;
– заштита од загађивања и непланског коришћења површинских и подземних вода, посебно дуж токова река у зони долинских насеља и регионалних и транзитних депонија, (уз поштовање критеријума да пречишћене отпадне воде на излазу из ППОВ буду БПК ≤ 4 gr О2/m³);
– успостављање и спровођење режима зона санитарне заштите, посебно постојећих акумулација (Увац, Кокин Брод, Радојиња, Бајина Башта, Лазићи, Потпећ, Врутци и Међувршје, које су угрожене ефлуентним оптерећењем) локалних изворишта и резервисањем простора за зоне потапања планираних акумулација;
– санитарно опремање постојећих објеката, санација загађеног земљишта и успостављање забране превоза опасних и штетних материја на путевима у ужим зонама заштите акумулација, уз забрану изградње објеката који могу угрозити извориште и изградњу обилазница акумулација;
– одрживо коришћење локалних изворишта до количина које не угрожавају еколошке услове у окружењу и одржавање квалитета вода водотока и акумулације у прописаним I/II класама квалитета.
Мерама су дата планска решења и приоритети за постављање ППОВ, каналисање насеља, побољшање режима малих вода, зоне заштите изворишта, као и превентивни механизми и стимуланси, а све у циљу заштите вода и довођење квалитета вода у рекама и језерима у класе прописане Водопривредном основом Републике Србије, то јест стратегијом управљања водама која треба да је замени у складу са чланом 30. Закона о водама („Службени гласник РС”, бр. 30/10 и 93/12).
Израчунавање: Показатељем се прати класа квалитета површинских вода у односу на прописану класу према Уредби о категоризацији водотока („Службени гласник СРС”, број 5/68), на бази редовних анализа квалитета воде на мерним профилима (статистички подаци).
42. Квалитет подземне воде *
Показатељ је намењен праћењу остваривања циља планског и одрживог коришћења подземних вода, уз адекватне мере заштите за водоснабдевање, као и резерви термоминералних вода. С обзиром на то да су подземне воде споро обновљиве, овај показатељ има велики значај, а због надексплоатације и неадекватне заштите подземних вода, све већи проблем постаје њихов квалитет, чиме се доводи у питање могућност коришћења низа изворишта, чак и из основног водоносног слоја, без употребе постројења за пречишћавања, и то са доста захтевним технологијама.
Просторне анализе ће показати учинак планских мера и планских решења које се тичу коришћења простора, броја и локација ППОВ, преусмерења корисника технолошких вода на друге изворе, као и специфичних мера за поједине типове водоносних средина (алувијалних, карстних, неогених и пукотинских).
Израчунавање: Примењују се резултати анализа квалитета вода од стране овлашћених институција.
43. Насеља и култивисана подручја потенцијално угрожена од поплава *
Овај показатељ идентификује случајеве поплава и истовремено прати остваривање циља на оптимизацији интегралних водопривредних система. Показатељ је важно повезати са спроведеним заштитним мерама за одбрану од поплава (изградња насипа, регулисање водног режима, спречавање градње у плавним зонама и друго).
Концепција интегралног коришћења, уређења и заштите водних ресурса заснива се на заштити градова од стогодишњих великих вода (Qvv 1%) и свих долинских насеља и осталих насеља крај водотока од такозваних педесетогодишњих великих вода (Qvv 2%), као и на антиерозионој заштити и уређењу сливова применом техничких и биолошких мера заштите, приоритетно сливова акумулација.
Овај показатељ се првенствено тумачи у вези са реализацијом следећих планских мера: пасивне мере заштите (насипи, обалоутврде, регулациони радови), у првом реду дуж Дрине и Лима; активне мера заштите (акумулације и ретензије) у првом реду долина Западне Мораве (најпре у зони насеља Чачак, Пожега и Ужице) и долине Дрине и Лима од поводња 1% (најпре у зони насеља Пријепоље, Прибој и Бајина Башта) и инфраструктурних система и пољопривредног земљишта, који су угрожени поплавама бујичног карактера; друге мере које обухватају техничке радове (бујичарске преграде и прагови), биотехнички радови (градони, терасе, контурни ровови, зидови против спирања и друго) и биолошки радови (пошумљавање, мелиорација деградираних шума, мелиорација пашњака и ливада, затрављивање и друго) ради заштите од бујица и ерозије;
Израчунавање: Мапирање територије према броју случајева поплава према подацима Министарства унутрашњих послова – Сектора за ванредне ситуације, Републичке дирекције за воде, расположивих карата плавних зона или карата хазарда терена.
44. Насеља у просторима угрожености од ерозивних процеса *
Овим показатељем се идентификују и прате промене површина захваћене ерозивним процесима и изложеност насеља према интензитету ерозије.
Разматрано подручје је изузетно угрожено у погледу ерозије, са појавама као што су: ексцесивне ерозије (у сливу Западне Мораве – Чачак и Пожега, Моравице, Бјелице и Скрапежа), врло јаке ерозије (у делу слива Лима–Пријепоље и Бродарево, долине Бистрице, долине Увца, слива Дрине – Бајина Башта) и веће површине територије захваћене слабом ерозијом.
Мапирањем појава може се указати на подручја интензивних ерозивних процеса који могу бити одраз неодговарајуће употребе простора (на пример, појава клизишта на теренима релативно слабије носивости у периодима повећаних падавина или у деловима насеља где није адекватно регулисано одвођење вода). Са друге стране, означавање ових зона омогућава сигурнији избор локације и смањења трошкова изградње кућа, привредних објеката и инфраструктурних система.
Континуитет праћења овог показатеља омогућиће сагледавање ефикасности предузетих антиерозивних мера.
Израчунавање: Ерозивни процеси се односе на ерозију земљишта, клизишта и одроне. Показатељ би требало да се рачуна суперпонирањем карата насељености и карата ерозије, као и података катастра клизишта.
45. Облици компензације изазвани социјалним проблема приликом планске пренамене простора
Овим показатељем прате се облици решавања нарушених права становништва и услова живљења у локалним заједницама у поступку реализације планских решења.
Израчунавање: Зависно од конкретног случаја показатељ се може исказати описно и/или нумерички, да се укаже на обим расељавања, обим измештања инфраструктуре, облике накнаде штете и друго.
46. Количина комуналног отпада која се генерише на нивоу локалних заједница (t/год) *
Количина комуналног отпада која се генерише на локалном нивоу у поређењу са резултатима показатеља „Количина отпада који се организовано сакупља”, указује на обим проблема неодрживог управљања отпадом, показујући који део отпада завршава ван комуналних депонија.
Израчунавање: Количина комуналног отпада који се ствара из насеља, агрегирано на нивоу локалних заједница и на нивоу подручја РППЗМО (потребно је додатно разматрање начина моделовања података и идентификовање извора података).
47. Удео комуналног отпада који се организовано сакупља (% домаћинстава) *
Количина комуналног отпада који се организовано сакупља на нивоу свих локалних самоуправа илуструје и степен одрживости који је достигнут на подручју РППЗМО.
Израчунавање: Удео домаћинстава по локалним самоуправама (агрегирано на нивоу планског подручја) које покрива рад комуналних служби за одношење отпада.
48. Проценат од укупне количине отпада који се рециклира *
Показатељ прати један аспект третмана отпада који се тиче рециклабилног отпада (према количини и врсти), који упућује и на ниво одрживости подручја РППЗМО.
Израчунавање: Удео комуналног и индустријског отпада који се рециклира од укупне количине сакупљеног отпада у оквиру сваке локалне самоуправе и агрегирано за подручје РППЗМО. Праћење је условљено степеном поузданости података, с обзиром на то да овај показатељ укључује и податке о количини и саставу отпада који се рециклира, количине отпада који се организовано сакупља, као и количине укупно генерисаног отпада.
49. Буџет општине/града
Овај показатељ пружа увид у материјалну основу локалне самоуправе, односно систем финансирања послова јединица локалне самоуправе – приходи и расходи за обављање изворних и поверених послова у току једне године. Са обзиром на разуђени модел формирања извора прихода локалне самоуправе, као и промене у складу са променама републичког буџетског система, за интерпретирање овог показатеља важно је укључити и околности које су у датој години промењене у односу на претходну годину формирања буџета. У оквиру извора прихода буџета јединица локалне самоуправе, значајно је указати на сразмеру између изворних јавних прихода (за које локалне самоуправе уживају релативну аутономију у погледу утврђивања висине) и уступљених јавних прихода (који су предмет утврђивања од стране централних власти, а ради обезбеђења приближно једнаког нивоа услуга које локална самоуправа пружа грађанима), као и прихода које Република Србија делимично уступа (који су обично најиздашнији извор прихода за буџет локалних самоуправа).
Израчунавање: статистички податак. За детаљније просторне анализе расположиви су и изведени показатељи: буџет општине/града по становнику, удео појединих извора прихода у укупном буџету (изворни јавни приходи, уступљени јавни приходи и допунска средства из буџета Републике Србије).
50. Покривеност простора просторним и урбанистичким плановима чија је израда предвиђена у РППЗМО *
Показатељем се прати планска разрада РППЗМО, кроз доношење просторних планова подручја посебне намене, просторних планова јединица локалне самоуправе и урбанистичких планова. Било би значајно укључити неколико основних параметара за проверу усаглашености планова, као и координације за њихово спровођење. Поред тога, у праћење је потребно укључити друге стратегије и програме на државном и регионалном нивоу, у мери у којој имају утицај на просторни развој, а посебно секторске развојне документе – основе – на које се просторни планови директно ослањају (кључни документи по секторима наведени су у ППРС).
Израчунавање: Мапирање територије важећим просторним и урбанистичким плановима (према просторном нивоу и години доношења), према подацима централног и локалних регистара планских докумената.
51. Време потребно за добијање грађевинске дозволе
Као индикација ефикасности рада државне управе (на републичком и локалном нивоу), као и валидности, ажурности и оперативности планске документације, овим се може пратити како рад одговорних инстанци у спровођењу плана, тако и ниво разраде планске документације да се може спровести у пракси.
Израчунавање: Време потребно за добијање грађевинске дозволе према сложености процедуре за различите врсте објеката.
52. Број програма и пројеката трансграничне и међурегионалне сарадње
Праћење овог показатеља предвиђено је у оквиру програма извештавања на националном нивоу, док се за регионални ниво предвиђа његова разрада на тематске области на које се пројекти односе. Показатељем се прате облици интеррегионалне сарадње и повезивања са појединим регионима Црне Горе, Босне и Херцеговине, а посебно Републике Српске, сходно стратешким планским решењима за: интегрално уређење, коришћење и заштиту слива реке Дрине (као једног од просторно и функционално најсложенијих водопривредних система у Европи); привредни развој; саобраћај; туризам; и умрежавање малих и средњих центара са великим центрима на подручју и у његовом регионалном окружењу и друго. Наравно, прате се програми и пројекти и из других области трансграничне и међудржавне сарадње.
Израчунавање: Број пројеката у оквиру међународне сарадње у које је укључена најмање једна институција – резидент, која представља локалну самоуправу, округе или Регион Шумадије и Западне Србије, а приказано по тематским областима.
V. ГИС ПОДРШКА ПРАЋЕЊУ И ИЗВЕШТАВАЊУ О ОСТВАРИВАЊУ ПРОГРАМА ИМПЛЕМЕНТАЦИЈЕ И РЕГИОНАЛНОГ ПРОСТОРНОГ ПЛАНА
1. ИНФОРМАЦИОНИ СИСТЕМ ЗА ПРАЋЕЊЕ И ОЦЕЊИВАЊЕ ПРОСТОРНОГ РАЗВОЈА
Програм имплементације ППРС предвиђа успостављање информационог система заснованог на ГИС-технологији са циљем праћењa и оцењивањa спровођења плана. Информациони систем ће допринети једноставнијем и ефикаснијем управљању комплексним скупом различитих података чиме ће се повећати ефикасност у доношењу благовремених мера и активности неопходних за уравнотежени и контролисани развој социо-економско-еколошког потенцијала простора Републике Србије. Прилагођавањем и јачањем институционално-организационих капацитета у сврху примене савремених информационих технологија, истовремено ће се унапредити систем просторног планирања у Републици Србији. Програм имплементације ППРС указује на значај примене низа међународних, као и стварање и прилагођавање бројних локалних стандарда.
Један од основних циљева успостављања Информационог система је допринос формирању инфраструктуре просторних података у домену просторног планирања, чиме се стварају услови за интеграцију технологија, просторних података, бројних корисника и другог, а који су неопходни за активну улогу планера у будућем планском процесу.
Програмом имплементације ППРС дефинисани су следећи циљеви успостављања Информационог система:
1. Развој инструмента подршке изради, праћењу, оцени и ревизији планова различитих хијерархијских нивоа (регионалних просторних планова, просторних планова подручја посебне намене и просторних планова јединица локалних самоуправа) и стварање услова за њихово једноставно усклађивање са изменама у ППРС, као и променама у домену правне основе и државне политике;
2. Увођење стандарда у технологији израде и садржај планских докумената, чиме се омогућује формирање јединствене базе просторних података, примена аналитичких ГИС алата и повезивање са секторским базама података;
3. Примена метода симулације и сценарија развоја, како би се предузеле одговарајуће активности и прилагођена решења, која ће допринети стварању оптималних услова живота и рада;
4. Подршка стварању одговарајуће политике планског управљања простором Републике Србије, праћење усклађености са другим развојним политикама и стварање оптималних услова за спречавање појаве конфликтних или међусобно неусклађених секторских циљева развоја;
5. Јачање капацитета система просторног планирања, његове институционално-организационе основе и људских ресурса.
Развој информационог система подразумеваће примену различитих међународних, европских, регионалних и локалних принципа, правила и препорука у циљу стварања одговарајућих техничко-технолошких и институционално-организационих услова његове успешне реализације. У том смислу развој система базираће се на:
1) актуелним стандардима, стандардима Open Geospatial Consortium (OGC), World Wide Web Consortium (W3C) и другом; 
2) имплементационим правилима и спецификацијама података INSPIRE директиве Европске комисије (ЕК);
3) резултатима, препорукама и захтевима Пројекта Plan4All, покренутог у оквиру INSPIRE директиве, који ће дефинисати обавезан садржај и структуру базе података ППРС и просторног планирања уопште;
4) технолошким оквиром пројекта развоја Националне инфраструктуре геопросторних података (НИГП) у Републици Србији, који је у надлежности Републичког геодетског завода; 
5) секторским информационим системима у Републици Србији.
Успешан развој информационог система подразумеваће одређена усклађивања постојећих организационих и правних решења са циљем оптималне искоришћености капацитета ГИС технологија. Један од најзначајнијих предуслова развоја успешног информационог система је одговарајући кадaр и његовo јачање сталном едукацијом и усавршавањем.
На основу РППЗМО и Програма имплементације РППЗМО, а у сарадњи са министарством надлежним за просторно планирање и ИАУС, регионалне развојне агенције са обухваћеног подручја приступиће формирању и одржавању базе просторних података РППЗМО (ГИС-а РППЗМО), у функцији коришћења, праћења и оцене спровођења, као и допуне и иновирања стратешких приоритета, планских концепција и решења. Формирање базе просторних података извршиће се на основу РППЗМО, његове документационе основе и овог програма. 
Такође, регионалне развојне агенције ће у сарадњи и координацији са надлежним скупштинама градова/општина приступити организацији централизованог система информатичке подршке за праћење спровођења РППЗМО, који подразумева обраду података (о активностима и радовима у вези са коришћењем, организацијом, уређењем и изградњом простора), које прикупљају и ажурно достављају надлежне стручне службе јединице органа локалних самоуправа са подручја Златиборског и Моравичког управног округа. На основу добијених података и информација, министарство надлежно за просторно планирање ће, у сарадњи са ИАУС и регионалним развојним агенцијама, проверавати и оцењивати усклађеност планираних и остварених промена у простору са стратешким приоритетима из Програма имплементације РППЗМО и планским концепцијама и решењима РППЗМО. Ради реализације ових задатака, посебна пажња ће се посветити примени ГИС стандарда у приказу планских и пројектантских решења или показатеља, како би било омогућено њихово упоређивање.
Информациони систем о простору је потребно рационално и ефикасно организовати како би био обједињен за све локалне самоуправе у обухвату РППЗМО, са показатељима датим овим Програмом имплементације (поглавље IV) за праћење промена у простору и примене планских решења и детаљно разрађених стратешких приоритета, као и за благовремено пружање информација доносиоцима одлука у градовима/општинама и заинтересованим инвеститорима о могућностима коришћења и изградње простора и слично.
Скупови просторних података могу бити доступни преко „Националног геопортала”, као и локалних и других информационих системима, путем одговарајућих сервиса.
Финансирање формирања и одржавања базе података о простору (набавка софтвера и хардвера, обука кадра и имплементација система) требало би да се обезбеди из буџета Републике Србије (министарство надлежно за послове из области грађевинарства, саобраћаја и инфраструктуре, и министарство надлежно за послове из области привреде), домаћих и страних фондова за подстицање развоја локалних самоуправа, општинских и градских буџета и других извора.
2. КОНЦЕПТ ГИС ЗА ЗЛАТИБОРСКИ И МОРАВИЧКИ УПРАВНИ ОКРУГ И ПРЕПОРУКЕ ЗА ЊЕГОВО УНАПРЕЂЕЊЕ
Формирање ГИС РППЗМО има следеће основне фазе:
1. У првој фази се врши прикупљање и анализа доступних података, те оцењује њихова валидност и ажурност;
2. У другој фази се формира јединствена просторна база података;
3. У трећој фази, интегришу се базе просторних података у будући информациони систем.
С обзиром на то да дигитални (векторски) податак не носи додатне информације о објекту који приказује, приликом конверзије података врши се повезивање графичких приказа са одговарајућим подацима из РППЗМО, његове документационе основе и других релевантних извора. Интегрисани дигитални подаци са описним информацијама (атрибути) смештају се у централну базу података. Периодично се врше ажурирања и одржавање базе података, допуном дигиталних података (изменом атрибута описних поља о специфичној појави у простору или планским, програмским и пројектним активностима на подручју РППЗМО). Како би преглед јединствене релационе базе био што једноставнији и како би се ефикасније и брже одржавала ажурираност података, систем се ка крајњем кориснику поставља преко специфичних докумената који су стално доступни и могу да се прегледају, одштампају или измене на нивоу интранета. Поред овога, постоји и могућност да се преко веб-сајта регионалних развојних агенција омогући приступ садржају базе просторних података свим заинтересованим субјектима. 
Структура података неопходна за регионалне просторне планове у многоме опредељује и структуру базе података. Сви подаци који су од значаја за РППЗМО, класификују се у следеће категорије:
1) Административни подаци: границе и површине територијалних јединица, планског обухвата, статистичких насеља и слично;
2) Намена површина: подаци који описују постојећу и планирану општу и посебну намену простора;
3) Инфраструктура: скуп података о објектима, мрежама и системима инфраструктуре;
4) Заштита: подручја и локације под различитим режимима заштите;
5) Растери – топографске карте које су структуриране у „каталог”, а најчешће у размери 1:50.000, 1:100.000 и 1:200.000, као и други картографски извори.
У Табели V-1. дата је структура базе просторних података по темама и класама података. Дефинисана је геометрија слојева, минимални скуп атрибута за сваки слој, као и могуће вредности атрибута. Структура података је у великој мери усаглашена са темама које захтева INSPIRE директива. Сваки слој у бази просторних података и сваки елемент у слоју позиционирани су у државни координатни систем.
Табела V-1: Структура базе просторних података, по темама и класама




Класа података (Feature Dataset)


Слој (INSPIRE)


Слој (БПП* РППЗМО)


Геометрија


Показатељ


Минимални атрибути


Могућа вредност атрибута






Административни подаци


I4-Административне јединице
III4-Kоришћење и намена земљишта
III5-Здравље и заштита људи
III10-Демографија
III11-Управљање земљиштем, зоне регулације и ограничења


Државна граница


Линија




Назив управног округа


-




Управни окрузи


Полигон / Линија




-




Матични број управног округа


-




Број становника






ЈЛС


Полигон / Линија


6, 8, 9, 10, 11, 12, 13, 14, 15, 16, 17, 18, 19, 20, 21, 22, 23, 24, 25, 26, 28, 38, 39, 45, 46, 47, 48, 49,50, 51, 52


Назив ЈЛС


-




Матични број ЈЛС


-




Управни округ


-




Број становника






Катастарске општине


Полигон / Линија




Назив катастарске општине


-




Матични број катастарске општине


-




Матични број ЈЛС


-




Насеља


Полигон / Линија


8, 9, 10, 11, 12, 13, 19, 23, 24, 25, 26, 30, 33, 34, 36, 37, 38, 39, 40, 43, 44, 45, 46


Назив насеља


-




Матични број насеља


-




Назив ЈЛС


-




Управни округ


-




Број становника






Обухвати планских докумената


Полигон /
Линија


50


Враста планског документа


Просторни план
Урбанистички план




Година усвајања


-




Инфраструктура


I7-Саобраћајна мрежа
III6-Водови и државни сервиси


Државни путеви


Линија


1, 33


Категорија


ДП IА реда
ДП IБ реда
ДП IIА реда
ДП IIБ реда
Локални путеви




Ознака


-




Стање


Постојеће / Планирано




Гранични прелази


Тачка


1, 35


Назив


-




Врста


Друмски / Речни / Аеродром




Стање


Постојеће / Планирано




Железничка пруга


Линија 


1, 34


Стање 


Постојеће / Планирано




Аеродром


Тачка




Категорија


Спортски
Војно-цивилни




Стање


Постојеће / Планирано




ЕЕ Мрежа (далеководи)


Линија


1, 38


Тип


Надземни / кабл




Напон


ДВ 440 kV
ДВ 220 kV
ДВ 110 kV
ДВ 35 kV




Стање 


Постојеће / Планирано




ЕЕ објекти


Тачка


6, 7


Назив


-




Напон


ТС 400 kV 
ТС 220kV
ТС 110kV
ТС 35kV




Тип


ХЕ / МХЕ / ТС 




Стање


Постојеће / Планирано




Категорија


-




Гасовод – мрежа


Линија


1


Стање


Постојеће / Планирано




Гасовод – објекти


Тачка


6


Тип


ГМРС, ГРЧ, БС




Изворишта водоснабдевања


Полигон


1, 5, 6, 7 


Категорија


Изворишта површинских
Изворишта подземних вода




Стање


Постојеће / Планирано




Мрежа ВиК


Линија


1, 36, 37


Тип


Водовод / Канализациони колектор




Категорија


-




Стање


Постојеће / Планирано




Oбјекти ВиК


Тачка


1


Назив


-




Тип


ППВ / ППОВ / Р / ЦС / ПС 




Стање


Постојеће / Планирано




ЕК мрежа


Линија 


1, 39


Тип


Оптички кабл




стање


Постојеће / Планирано




ЕК објекти


Тачка 


1


Тип


Комутациони чвор
Мултисервисни приступни чвор
Базна станица мобилне телефоније
Пошта




Стање 


Постојеће / Планирано




Комунална инфраструктура


Тачка


1, 46, 47, 48


Тип


Регионална санитарна депонија/Трансфер станица




Стање


Постојеће/Планирано




Центри насеља


Тачка


10, 11, 12, 13,14, 15, 33


Насеље


-




ранг ППРС


ФУП




Ранг 


Регионални
Субрегионални
Локални




Осовине (правци)


Линија / Полигон 


Осовина 


-




Ранг 


I реда
II реда
Међудржавне сарадње
Међурегионалне сарадње




Привредни центри


Тачка 


16, 17, 18, 19, 20, 21, 22, 23, 24, 25, 26


Центар


-




Ранг


Регионални полифункционални
Регионални индустријски
Локални индустријски




Потенцијалне агломерације


Полигон 




ранг


Примарна 
Секундарна




Намена површина


I8-Хидрографија
II2-Покривеност тла
III4-Kоришћење и намена земљишта
III8-Производни и индустријски капацитети
III9-Пољопривреда и пољопривредни капацитети
III11-Управљање земљиштем, зоне регулације и ограничења
III20-Енергетски ресурси
III21-Минерални ресурси


Акумулације за водоснабдевање


Полигон


1, 5, 6, 7


Назив 


-




Статус


Планиране / Постојеће 




Површина (km²)






Намена површина


Полигон 


1, 2, 3, 4, 22, 27, 28, 43, 41, 42, 43, 44, 45


Категорија 


Пољопривредно земљиште
Шуме и шумско земљиште
Водене површине
Изграђене површине/оквирно грађевинско подручје насеља




Стање


Постојеће / Планирано




Коришћење земљишта (CORINE Land Cover – CLC)


Полигон 


1, 2, 3, 4


Категорија 


Према CLC категоризацији и одговарајућем степену генерализације (CLC ниво 1, CLC ниво 2 и/или CLC ниво 3)




Минералне сировине – концесиона подручја


Полигон 


1, 4


ЈЛС


-




Концесија 


-




Сировина 


-




Предузеће 


-




Фаза 


Експлоатација 
Истраживање
Резерве 




Заштита


I9-Заштићена подручја
III7- Праћење животне средине
III12-Зоне природних ризика


Непокретна културна добра


Тачка 


28, 32


Назив 


-




Стање


Утврђено
Под претходном заштитом




Врста


Споменик културе
Археолошко налазиште
Просторно-културно-историјска целина
Знаменито место




Категорија


Изузетан значај
Велики значај




Светска баштина


Листа Светске баштине / Прелиминарна листа за упис у Светску баштину
Година уписа или кандидовања




Заштићена природна добра 


Полигон


1, 4, 27


Назив 


-




Категорија


НП
ПП
СРП
ПИО
Заштићена околина НКД




Режим заштите природе


I степен заштите
II степен заштите
III степен заштите




Стање 


Постојеће / У поступку заштите / Предвиђено за заштиту




Светска баштина


Листа Светске баштине / Прелиминарна листа за упис у Светску баштину
Година уписа или кандидовања




Зоне заштите изворишта водоснабдевања


Полигон


1, 41, 42


Тип изворишта


Површинска акумулација
Површински извор
Подземни извор




Зона заштите


Зона I
Зона II
Зона III 




Зоне заштите


Полигон


1, 43, 44


Врста заштите


Ерозија/ Поплаве




Стање


Постојеће/Планирано




Категорије животне средине


Тачка/полигон


40, 46, 47, 48


Категорија 


Изузетно загађена животна средина
Загађена и деградирана животна средина
Угрожена животна средина
Претежно квалитетна животна средина
Квалитетна животна средина




Туризам




Туристички комплекси


Полигон 


29, 30, 31, 32


Рејон


-




Туристички локалитети


Тачка 


32


Назив 


-




Категорија / Ранг


Туристички центар
Бањски центар
Градско туристичко место
Етно село




* БПП – База просторних података
Организације и институције на регионалном нивоу и стручне службе локалних самоуправа треба да се придруже формирању и одржавању базе просторних података, посебно у домену релевантних просторних појава и усвојених развојних и планских докумената. Поред јединствене централизоване базе, треба формирати корисничка места са софтверима која су у могућности да остваре везу са базом, те да на основу тога изврше специфичне анализе података, припреме обрасце за штампу (креирају специфичне карте), обраде и унесу одређене измене података, и коначно, да услуже већи број разноврсних корисника.
Интенција је да предложени концепт формирања и развоја информационог система буде први корак ка успостављању мониторинга подручја РППЗМО.
На основу овакве концепције стиче се основ за даље измене и праћење: остваривања планских решења РППЗМО и детаљно разрађених стратешких приоритета у Програму имплементације РППЗМО; регионалне развојне стратегије; других просторних планова (просторних планова подручја посебне намене и просторних планова јединица локалне самоуправе); као и секторских планова, програма и пројеката. Систем има отворену структуру која се, у складу са будућим потребама, може мењати и проширивати интегрисањем планске, програмске и пројектне документације већег степена детаљности. На основу ових могућности ГИС-а, извештавање о остваривању РППЗМО, Програма имплементације РППЗМО и других развојних и планских докумената, као и израда нове планске документације (просторних планова и регионалне развојне стратегије) биће једноставнија и знатно бржа.
VI. ПРЕПОРУКЕ ЗА КООРДИНАЦИЈУ АКТИВНОСТИ НА ОСТВАРИВАЊУ ПРОГРАМА ИМПЛЕМЕНТАЦИЈЕ
Специфичности развојних проблема и положај Златиборског и Моравичког управног округа утицаће на правац и садржај институционално-организационог прилагођавања за потребе управљања и остваривања планираног просторног развоја.
У погледу нових институционалних и организационих аранжмана, могући су следећи модалитети интегралног управљања просторним развојем Златиборског и Моравичког управног округа:
– Обласне асоцијације кластера;
– Интеррегионале форме повезивања општина/градова;
– Регионална/обласне корпорације/агенције за одрживи регионални развој и уређење територије, као развојне институције/организације са појединим овлашћењима која су пренета од републичких и локалних органа власти.
Кључно је да се институционално-организационим аранжманом обезбеде услови за ефикаснију координацију активности релевантних актера на остваривању стратешких приоритета РППЗМО и других стратешких докумената општег карактера са различитим територијалним обухватом (регионална развојна стратегија, односно одговарајући стратешки документ регионалног развоја, стратегија развоја јединица локалне самоуправе и слично). Затим, у оквиру различитих сектора на републичком нивоу, неопходно је обезбедити услове за ефикасно спровођење програма или акционих планова за њихово остваривање, као и програма пословања предузећа у јавном и приватном сектору и установа јавних служби на свим нивоима управљања.
Имајући у виду да се на регионалном нивоу планирања доносе и имплементирају регионални просторни план са програмом његове имплементације и регионална развојна стратегија са програмом финансирања развоја региона, односно одговарајући стратешки документ регионалног развоја, најцелисходније би било да се успостави институционално-организациони аранжман који ће обезбедити интегрисану подршку остваривању ових планских докумената. Било би значајно да се у склопу тог аранжмана обезбеди мониторинг остваривања и ефеката остваривања стратешких приоритета регионалног просторног плана и регионалне развојне стратегије, односно одговарајућег стратешког документа регионалног развоја.
Према одредбама Закона о регионалном развоју („Службени гласник РС”, бр. 51/09, 30/10 и 89/15 – др. закон), регионалне развојне агенције обављају, између осталог, и следеће послове: учествују у припреми и спровођењу развојних докумената, сарађују у припреми и примени локалних развојних планова, реализују развојне пројекте за које су овлашћене, воде информациони систем од значаја за регион и област. У Закону о регионалном развоју би требало сагледати могућности за проширење послова које обављају регионалне развојне агенције, полазећи од предложених препорука из Програма имплементације РППЗМО.
До успостављања одговарајућег институционално-организационог аранжмана за Регион Шумадије и Западне Србије, координација активности релевантних актера на остваривању и подршка праћењу остваривања РППЗМО и Програма имплементације РППЗМО, требало би да се повери акредитованим регионалним развојним агенцијама (РРА), то јест Регионалној развојној агенцији „Златибор”, Регионалној развојној агенцији за просторни и економски развој Рашког и Моравичког управног округа и Регионалној развојној агенцији Санџака (СЕДА). Акредитоване регионалне развојне агенције би требало да обезбеде:
– координацију активности јединица локалне самоуправе и републичког нивоа управљања на остваривању детаљно разрађених стратешких приоритета из Програма имплементације РППЗМО (Табела III-1) и извештавању о њиховом остваривању;
– иницирање и координацију активности јединица локалне самоуправе и актера са њихове територије са републичким нивоом управљања на припреми и разради стратешких приоритета који су предмет детаљне разраде у процесу иновирања Програма имплементације РППЗМО (Табела III-2);
– одржавање базе података о простору Златиборског и Моравичког управног округа у функцији коришћења, праћења и оцене спровођења РППЗМО и Програма имплементације РППЗМО (Табеле IV-1 и V-1), као и да допуне иновирања планских концепција и решења;
– мониторинг остваривања детаљно разрађених стратешких приоритета из Програма имплементације РППЗМО (Табела III-1);
– координацију активности јединица локалне самоуправе и актера са њихове територије на годишњем извештавању о остваривању детаљно разрађених стратешких приоритета из Програма имплементације РППЗМО (Табела III-1).
За обављање наведених послова неопходну стручно планерску помоћ РРА, пружаће министарство надлежно за просторно планирање и Институт за архитектуру и урбанизам Србије (ИАУС, у својству обрађивача РППЗМО и овог програма).
Овакав допуњени делокруг рада РРА, подразумева измењену улогу и положај према оснивачима и редефинисање сета стандардизованих услуга за акредитоване регионалне развојне агенције које установљава Министарство привреде на годишњем нивоу. Сет стандардизованих услуга би требало проширити пословима из домена просторног планирања. Ти послови би требало да обухвате: 
1. праћење остваривања програма имплементације регионалних просторних планова; 
2. учешће у припреми/иновирању регионалних просторних планова; 
3. вођење информационог система о простору обухваћеног регионалним просторним плановима. 
Реализација наведених послова подразумева подршку променама и проширењу организационе структуре, кадровском јачању и финансирању послова РРА, а чиме би се, у извесном смислу, мењале и прошириле њихове (РРА) данашње функције.
VII. ОКВИРНИ МОДЕЛ ГОДИШЊЕГ ИЗВЕШТАЈА О ОСТВАРИВАЊУ РППЗМО И ПРОГРАМА ИМПЛЕМЕНТАЦИЈЕ РППЗМО
Аналогно „Извештају о реализацији ППРС”, „Годишњи извештај о остваривању РППЗМО и Програму имплементације РППЗМО” (у даљем тексту: „Извештај”) припрема се сваке календарске године и прати промене у процесу имплементације настале у току претходне године. „Извештај” ће се састојати од следећих делова:
1. Оцена постизања основних циљева просторног развоја утврђених РППЗМО на основу праћења показатеља просторног развоја утврђених у Програму имплементације РППЗМО;
2. Реализација стратешких приоритета РППЗМО разрађених у Програму имплементације РППЗМО;
3. Оцена стања просторно-планске документације за подручје РППЗМО у датој години;
4. Реализација информационог система за праћење и оцењивање просторног развоја, као и реализација базе просторних података из Програма имплементације РППЗМО (поглавље V);
5. Синтезна оцена стања развоја у простору РППЗМО на основу годишњег и претходних извештаја.
„Извештај” ће садржати приказ стања и промена показатеља утврђених у поглављу IV Програма имплементације РППЗМО, на основу којих ће се пратити стање развоја у простору. Број показатеља може се временом повећати, што ће се ближе утврдити изменама и допунама овог програма. Они ће допринети квалитетнијем и једноставнијем праћењу и давању оцене, и то о:
– оствареном развоју;
– очекиваним трендовима развоја;
– оцењивању постизања основних циљева просторног развоја утврђених РППЗМО.
Тиме ће се омогућити процена потребних активности на ефикаснијој имплементацији РППЗМО и имплементацији Програма имплементације РППЗМО, укључујући потребне измене и допуне, односно иновирање предметних планских докумената. 
Детаљно разрађени стратешки приоритети из Табеле III-1 Програма имплементације РППЗМО, пратиће се кроз годишње извештаје, а вршиће се и њихово поређење са очекиваном динамиком реализације. Биће регистроване активности и пројекти за остваривање стратешких приоритета чија је реализација већ започела у току године или је окончана у истој години. Такође ће се регистровати евентуална одступања од планиране динамике реализације. На крају овог дела „Извештаја”, предлагаће се потребне измене и допуне, односно вршиће се иновирање Табеле III-1, као и разрада стратешких приоритета датих у Табели III-2 Програма имплементације РППЗМО. Истовремено ће се утврдити и потреба за иновирањем Табеле III-1 Програма имплементације РППЗМО ради усклађивања са:
– донетом регионалном развојном стратегијом и (годишњим) програмом финансирања развоја Региона Шумадије и Западне Србије, односно одговарајућим стратешким документом регионалног развоја (у деловима који се територијално односе на РППЗМО);
– секторским стратегијама, плановима и програмима (у деловима који се територијално односе на РППЗМО) донетих после Програма имплементације РППЗМО;
– пројектима који конкуришу за IPA и међународне фондове полазећи од Табеле III-10 Програма имплементације РППЗМО, или за реализацију јавно-приватног партнерства.
Једна од опција је да се „Измене и допуне Програма имплементације РППЗМО” (Табела III-1.) подносе заједно са „Извештајем”. На основу оцена изнетих у претходним поглављима „Извештаја”, биће дата синтезна оцена стања развоја у простору РППЗМО. Оквирна структура годишњег извештаја ће бити подложна променама уколико се у међувремену утврде нови елементи који доприносе његовом квалитету.
СКРАЋЕНИЦЕ
БС – Базна станица
БПП – База просторних података
ВПЦ – Водопривредни центар
ВПЦМ – Водопривредни центар „Морава”
ВПЦСД – Водопривредни центар „Сава – Дунав”
ГЗЈЗЧ – Градски завод за јавно здравље Чачак
ГИС – Географски информациони систем
ГМРС – Главна мерно-регулациона станица
ГПС – Глобални позициони систем
ГРЧ – Главни разводни чвор
ГУП – Генерални урбанистички план
ДВ – Далековод
ДЕУ – Донација Европске уније
ДМО – Дестинацијске менаџмент организације
ДП – Државни пут
EBRD – European Bank for Reconstruction and Development (Европска банка за реконструкција и развој)
ЕИБ/EIB –Инвестициона банка Европске уније (European Investment Bank)
EMERALD – Европска еколошка мрежа за очување дивље флоре и фауне
ЕУ – Европска унија
ЕУ ПРОГРЕС/EU PROGRES – European partnership with municipalities 
ЖС – „Железнице Србије” а.д. 
ЗЗЈЗУ – Завод за јавно здравље Ужице
ЗЗПС – Завод за заштиту природе Србије
ЗЗСК – Завод за заштиту споменика културе
ЗЗСКK – Завод за заштиту споменика културе Kраљево
ЗПП – Заједничка пољопривредна политика
IBA – An Important Bird and Biodiversity Area
ИВЧ – Институт за воћарство, Чачак
ИJ – Инвестициона јединица
ИО – Истурено одељење матичне основне школе
IPA – Important Plant Area
IPA / ИПА – Instrument for pre-accession assistance
IPARD / ИПАРД – IPA Rural Development / Програма намењеног пољопривреди и руралном развоју
ЈВП СВ – Јавно водопривредно предузеће „Србијаводе”
ЈКП – Јавно комунално предузеће 
ЈЛС – Јединица локалне самоуправе
ЈП ЕМС – Јавно предузеће „Електромрежа Србије” 
ЈП ЕТВ – Јавно предузеће Емисиона техника и везе 
ЈП ПС – Јавно предузеће „Путеви Србије”
ЈП ПТТ – Јавно предузеће „Пошта Србије”
ЈП СС- Јавно предузеће „Скијалишта Србије”
ЈП СШ – Јавно предузеће „Србијашуме”
КЕИ – Канцеларија за европске интеграције
КС – Коридори Србије д.о.о.
KfW – KfW Entwicklungsbank (Немачка инвестициона банка)
ЛАГ – Локална акциона група
ЛАПЗ – Локални акциони план запошљавања
ЛЕАП – Локални еколошки акциони план
ЛЕР – Локални економски развој
MaB – Листа резервата биосфере
МГСИ – Министарство грађевинарства, саобраћаја и инфраструктуре 
МДУЛС – Министарство државне управе и локалне самоуправе
MEGA – Municipal Economic Growth Activity
МЗ – Месна заједница
МЗд – Министарство здравља
МКИ – Министарство културе и информисања 
МОС – Министарство омладине и спорта
МП – Министарство привреде
МПЗЖС – Министарство пољопривреде и заштите животне средине
МПЗЖС – АЗЖС – Агенција за заштиту животне средине, Министарство пољопривреде и заштите животне средине
МПЗЖС-РДВ – Дирекција за воде, Министарство пољопривреде и заштите животне средине
МПЗЖС – УПЗ – Управа за пољопривредно земљиште, Министарство пољопривреде и заштите животне средине
МПНТР – Министарство просвете, науке и технолошког развоја 
МРЕ – Министарство рударства и енергетике
МРЗСП – Министарство за рад, запошљавање, борачка и социјална питања
МСП – Мала и средња предузећа
МТТТ – Министарство трговине, туризма и телекомуникација
МУП – Министарство унутрашњих послова
МХЕ – Мале хидроелектране
НАЛЕД – Национална алијанса за локални економски развој
НАРР – Национална агенција за регионални развој, односно институција за регионални развој на националном нивоу
НВО – Невладине организације
НКД – Непокретна културна добра
НП – Национални парк
НСЗ – Национална служба за запошљавање
НСТЈ – Номенклкатура статистичких територијалних јединица
ОИЕ – обновљиви извори енергије
ОСИ – особе са инвалидитетом
ПГР – План генералне регулације
ПД – Привредно друштво
ПДР – План детаљне регулације
ПИО – Предео изузетних одлика
ПКИЦ – Просторно-културно историјске целине
ПКС – Привредна комора Србије
ПП – Парк природе
ППВ – Постројење за пречишћавање воде
ППОВ – Постројење за прераду отпадних вода
ППРС – Просторни план Републике Србије
ПРО – Програм развоја општина у југозападној Србији
ПССС – Пољопривредна саветодавна и стручна служба 
РАПП – Републичка агенција за просторно планирање
РГ – разводни гасовод
РДВ – Републичка дирекција за воде, Министарство пољопривреде и заштите животне средине
РЗЗСК – Републички завод за заштиту споменика културе
РПК – Регионална привредна комора
РППЗМО – Регионални просторни план Златиборског и Моравичког управног округ
РРА – Регионална развојна агенција
РРАЗ – Регионална развојна агенција Златибор
РРАРМ – Регионална развојна агенција за просторни и економски развој Рашког и Моравичког округа
РСД – Међународна ознака валуте за динар
РХМЗ – Републички хидрометеоролошки завод
СЕ – Савет Европе
СЕДА – Регионална развоја агенција Санџака
SEETO – South East Europe Transport Observatory
СЕРДА – Сарајевскa регионалнa развојнa агенцијa
СИЕПА – Агенција за страна улагања и промоцију извоза Републике Србије
СКГО – Стална конференција градова и општина
СП – Споменик природе
СПЦ – Српска православна црква
СРП – Специјални резерват природе
SRF – Solid Recovered Fuel (Гориво добијено из чврстог отпада)
СТД – сеоска туристичка домаћинства
ТЛ – ТЕЛЕНОР
ТО – Локална туристичка организација
ТОС – Туристичка организација Србије
ТС – Трафо-станица
УЗП – Управљач заштићеног подручја
УНДП / UNDP – Програм Уједињених нација за развој (United Nations Development Programme)
USAID – United States Agency for International Development
ФУП – Функционално урбано подручје
ХЕ – Хидроелектрана
ЦГ – Црна Гора
ЦИП – Програм за конкурентност и иновације
ЦРЈПО – Центра за развој Јабланичког и Пчињског округа
ЧРА/ČRA – Česká rozvojová agentura
WB – World bank (Светска банка)