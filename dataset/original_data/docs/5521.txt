На основу члана 35. став 2. Закона о планирању и изградњи („Службени гласник РС”, бр. 72/09, 81/09 – исправка и 64/10 – УС) и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07 и 65/08),
Влада доноси
 
 
УРЕДБУ
о утврђивању Просторног плана подручја посебне намене система продуктовода кроз Републику Србију (Сомбор – Нови Сад – Панчево – Београд – Смедерево – Јагодина – Ниш)

"Службени гласник РС", број 19 од 
				18. марта 2011.

				 

				 
Члан 1.
Утврђује се Просторни план подручја посебне намене система продуктовода кроз Републику Србију (Сомбор – Нови Сад – Панчево – Београд – Смедерево – Јагодина – Ниш) (у даљем тексту: Просторни план), који је одштампан уз ову уредбу и чини њен саставни део.
 
Члан 2.
Просторним планом утврђују се основе организације, коришћења, уређења и заштите подручја система продуктовода кроз Републику Србију (Сомбор – Нови Сад – Панчево – Београд – Смедерево – Јагодина – Ниш) на деловима територије градова Сомбор, Нови Сад, Зрењанин, Панчево, Београд, Смедерево, Јагодина и Ниш, и општина Кула, Врбас, Тител, Опово, Ковин, Темерин, Смедеревска Паланка, Велика Плана, Лапово, Баточина, Свилајнац, Ћуприја, Параћин, Ћићевац, Ражањ и Алексинац.
 
Члан 3.
Просторни план састоји се из текстуалног дела и графичких приказа.
Текстуални део Просторног плана објављује се у „Службеном гласнику Републике Србије”.
Графички прикази чине: реферална карта 1. – Посебна намена простора у размери Р 1:250.000; реферална карта 2. – Карта спровођења и положај коридора система продуктовода у размери Р 1:900.000.
Графичке приказе из става 3. овог члана, израђене у 33 примерака, оверава својим потписом министар надлежан за послове просторног планирања.
 
Члан 4.
Просторни план спроводи се израдом и доношењем просторних планова јединица локалне самоуправе и урбанистичких планова, као и развојним плановима и програмима, програмима уређења грађевинског зeмљишта и програмима заштите животне средине и природе.
 
Члан 5.
Графички прикази из члана 3. став 3. ове уредбе, чувају се трајно у Влади (један комплет), Министарству животне средине и просторног планирања (три комплета), Министарству за инфраструктуру (један комплет), Министарству пољопривредe, шумарствa и водопривредe (један комплет), градовима: Сомбор (један комплет), Нови Сад (један комплет), Зрењанин (један комплет), Панчево (један комплет), Београд (један комплет), Смедерево (један комплет), Јагодина (један комплет) и Ниш (један комплет), општинама: Кула (један комплет), Врбас (један комплет), Тител (један комплет), Опово (један комплет), Ковин (један комплет), Темерин (један комплет), Смедеревска Паланка (један комплет), Велика Плана (један комплет), Лапово (један комплет), Баточина (један комплет), Свилајнац (један комплет), Ћуприја (један комплет), Параћин (један комплет), Ћићевац (један комплет), Ражањ (један комплет) и Алексинац (један комплет) и Републичкој агенцији за просторно планирање (три комплетa).
Документациона основа на којој се заснива Просторни план чува се у Републичкој агенцији за просторно планирање.
 
Члан 6.
Право на непосредан увид у графичке приказе из члана 3. став 3. ове уредбе имају правна и физичка лица, под условима и на начин који ближе прописује министар надлежан за послове просторног планирања.
 
Члан 7.
Просторни планови јединица локалне самоуправе, урбанистички планови и пројекти ускладиће се са одредбама ове уредбе на начин утврђен Просторним планом.
Планови и програми развоја који се доносе по посебним прописима, прописи и други општи акти ускладиће се са одредбама ове уредбе у року од годину дана од дана њеног ступања на снагу.
Просторни планови јединица локалне самоуправе, урбанистички планови и пројекти, планови и програми развоја донети до дана ступања на снагу ове уредбе, примењују се у деловима који нису у супротности са овом уредбом.
 
Члан 8.
Ова уредба ступа на снагу осмог дана од дана објављивања у „Службеном гласнику Републике Србије”.
 
 
05 број 110-1831/2011
У Београду, 11. марта 2011. године
Влада
Председник,
др Мирко Цветковић, с.р.
 
 
 
ПРОСТОРНИ ПЛАН ПОДРУЧЈА ПОСЕБНЕ НАМЕНЕ СИСТЕМА ПРОДУКТОВОДА КРОЗ РЕПУБЛИКУ СРБИЈУ (СОМБОР – НОВИ САД – ПАНЧЕВО – БЕОГРАД – СМЕДЕРЕВО – ЈАГОДИНА – НИШ)
 
УВОДНЕ НАПОМЕНЕ
Изради Просторног плана подручја посебне намене система продуктовода кроз Републику Србију (Сомбор – Нови Сад – Панчево – Београд – Смедерево – Јагодина – Ниш) (у даљем тексту: Просторни план) се приступило на основу Одлуке о изради Просторног плана подручја посебне намене система продуктовода кроз Србију (Сомбор – Нови Сад – Панчево – Београд – Смедерево – Јагодина – Ниш) („Службени гласник РС”, број 15/09).
Уговор о припреми Просторног плана закључен је између Јавног предузећа за транспорт нафте нафтоводима и транспорт деривата нафте продуктоводима „Транснафта” као инвеститора и Републичке агенције за просторно планирање као одговорног носиоца израде.
Просторни план припремљен је у складу са одредбама Закона о планирању и изградњи („Службени гласник РС”, бр. 72/09, 81/09 – исправка, 64/10 – УС), и то:
1) Члана 21. – којим је дефинисано да се просторни план подручја посебне намене доноси за подручје које због природних, културно-историјских или амбијенталних вредности, експлоатације минералних сировина, искоришћења туристичких потенцијала и искоришћења хидропотенцијала или изградње објеката за које грађевинску дозволу издаје министарство надлежно за послове грађевинарства или надлежни орган аутономне покрајине, захтева посебан режим организације, уређења, коришћења и заштите простора и које је као такво одређено Просторним планом Републике Србије; 
2) Чланом 13. Правилника о садржини, начину и поступку израде планских докумената („Службени гласник РС”, бр. 31/10 и 69/10) којима је дефинисан садржај текстуалног дела Просторног плана подручја посебне намене за подручје инфраструктурног коридора (дефинисање планских решења од утицаја на природу, функционисање насеља, однос према другим техничким системима и употреби земљиштa) и графичких прилога Просторног плана, и члана 18. став 3 Правилника којим је дефинисано да се за потребе рационалније израде и дефинисање садржаја рефералних карата, рефералне карте могу бити представљене на мањем броју карата.
Приликом израде Просторног плана испоштоване су одредбе већег броја закона и подзаконских аката, и то првенствено:
1) Закона о енергетици („Службени гласник РС”, број 84/04);
2) Закона о заштити од пожара („Службени гласник РС”, број 111/09);
3) Закона о цевоводном транспорту гасовитих и течних угљоводоника и дистрибуцији гасовитих угљоводоника („Службени гласник РС”, број 104/09);
4) Закона о заштити животне средине (“Службени гласник РС”, бр. 135/04, 36/09, 36/09 – др. закон, 72/09 – др. закон);
5) Закона о стратешкој процени утицаја на животну средину („Службени гласник РС”, бр. 135/04 и 88/10);
6) Закона о процени утицаја на животну средину („Службени гласник РС”, бр. 135/04 и 36/09);
7) Закона о интегрисаном спречавању и контроли загађивања животне средине („Службени гласник РС”, број 135/04);
8) Закона о пољопривредном земљишту („Службени гласник РС”, бр. 62/06, 65/08 – др. закон и 41/09);
9) Закона о јавним путевима („Службени гласник РС”, бр. 101/05 и 123/07);
10) Закона о железници („Службени гласник РС”, број 18/05);
11) Закона о електронским комуникацијама („Службени гласник РС”, број 44/10); 
12) Закона о шумама („Службени гласник РС”, број 30/10);
13) Закона о водама („Службени гласник РС”, број 30/10);
14) Закона о културним добрима („Службени гласник РС”, број 71/94);
15) Закона о заштити природе („Службени гласник РС”, бр. 36/09, 88/10, 91/10 – исправка);
16) Правилника о техничким условима и нормативима за безбедан транспорт течних и гасовитих угљоводоника магистралним нафтоводима и гасоводима и нафтоводима и гасоводима за међународни транспорт („Службени лист СФРЈ”, број 26/85);
17) Правилника о премеру и катастру водова („Службени гласник РС”, број 63/10);
18) Правилника о садржини политике превенције удеса и садржини и методологији израде извештаја о безбедности и плана заштите од удеса („Службени гласник РС”, број 41/10); и др.
Просторни плани усклађен је са Просторним планом Републике Србије и стратешким документима за развој енергетике у Републици Србији, и то:
1) Одлука о утврђивању Стратегије развоја енергетике Републике Србије до 2015. године („Службени гласник РС”, број 44/05); 
2) Уредба о утврђивању Програма остваривања Стратегије развоја енергетике Републике Србије до 2015. године за период од 2007 – 2012. година („Службени гласник РС”, бр. 17/06, 73/07, 99/09 и 27/15).
Основни разлог за израду и доношење Просторног плана је стварање услова за реализацију републичких интереса на подручју коридора система продуктовода. Овим просторним планом дефинисана су начела просторног уређења, циљеви просторног развоја, организација, заштита, коришћење и намена простора, као и други елементи значајни за подручје коридора система продуктовода, а нарочито елементи за директну примену Просторног плана.
Графички део Просторног плана урађен је на основу дигиталне базе која садржи комплетан приказ трасе продуктовода на топографским картама и орто фото снимцима са карактеристичним котираним одстојањима, трасама нафтовода и гасовода, границама општина, катастру подземних водова и границама планираних терминала на копији плана парцела.
 
ПОЛАЗНЕ ОСНОВЕ
 
I. ОБУХВАТ И ОПИС ГРАНИЦА ПОДРУЧЈА ПРОСТОРНОГ ПЛАНА, СА ГРАНИЦАМА ЗАШТИТНОГ КОРИДОРА 
(ГРАНИЦЕ ПОЈАСА НЕПОСРЕДНЕ ЗАШТИТЕ, ГРАНИЦЕ ШИРЕГ ПОЈАСА ЗАШТИТЕ, ГРАНИЦЕ ПРОСТОРА КОЈИ ЈЕ У ФУНКЦИОНАЛНОЈ ВЕЗИ СА ЛИНИЈСКИМ СИСТЕМИМА)
 
Просторни план обухвата подручје које се налази на деловима територије градова Сомбор, Нови Сад, Зрењанин, Панчево, Београд, Смедерево, Јагодина и Ниш, и општина Кула, Врбас, Тител, Опово, Ковин, Темерин, Смедеревска Паланка, Велика Плана, Лапово, Баточина, Свилајнац, Ћуприја, Параћин, Ћићевац, Ражањ и Алексинац. Укупна површина подручја Просторног плана износи 4.093 km².
Планско подручје се простире од северозападног дела Републике Србије, преко Подунавља и Поморавља до централног дела југоисточне Србије. Продуктовод полази од главног терминала у Панчеву у два основна правца: северни – према Новом Саду и Сомбору, и јужни према Смедереву, Јагодини и Нишу. Условно говорећи, постоји и трећи правац (у оквиру северног правца бочна грана) према Београду. У перспективи планираће се наставак јужног правца од Ниша ка Приштини. Обухват Просторног плана представља површину под цевоводним системом продуктовода са припадајућим површинама чворишта и местима укрштања са другим инфраструктурним системима, терминалима, као и подручјима који су у непосредној физичкој и функционалној вези са коридором (заштитни појас и објекти и површине које је неопходно штитити од негативних утицаја коридора), односно утицајним зонама. Границе су, сагласно одредбама члана 11. став 2. Правилника о садржини и изради планских докумената („Службени гласник РС”, бр. 31/10 и 69/10) одређене границама катастарских општина. 
Подручје Просторног плана је претежно пољопривредно подручје у оквиру Великоморавске долине на јужном правцу и Панонске низије у северном правцу. Планира се прелазак преко реке Дунав на 2 места (код Ковина према Смедереву и код Панчева према Београду – Великом селу), односно планира се да траса продуктовода користи постојеће трасе гасовода и нафтовода, као и саобраћајница, односно да локације терминала претежно буду у склопу постојећих постројења за прераду и дистрибуцију нафте.
Подручје Просторног плана обухвата делове територије 8 градова и 16 општина, односно 148 катастарских општина. 
На територији града Сомбора подручје Просторног плана обухвата целе катастарске општине: Сомбор 1, Сомбор 2 и Стапар, укупне површине 371,79 km². 
У општини Кула у обухвату Просторног плана су целе катастарске општине: Црвенка, Кула и Сивац, укупне површине 328,21 km². 
На територији општине Врбас подручју Просторног плана припадају целе катастарске општине: Бачко Добро Поље, Врбас – атар, Врбас – град, Змајево и Куцура, укупне површине 260,03 km². 
На територији општине Темерин подручју Просторног плана припада цела катастарска општина Камендин, укупне површине 12,12 km². 
Са територије града Новог Сада у оквиру Просторног плана су целе катастарске општине: Будисава, Каћ, Кисач, Ковиљ, Нови Сад 1, Нови Сад 3, Нови Сад 4, Руменка, Степановићево и Ченеј, укупне површине 452,03 km². 
На територији општине Тител Просторном плану припадају целе катастарске општине: Гардиновци, Лок, Тител, Вилово и Шајкаш, укупне површине 194,52km².
На територији града Зрењанина подручје Просторног плана захвата целе катастарске општине: Книћанин и Чента, укупне површине 132,08 km². 
У општини Опово у обухвату Просторног плана су целе катастарске општине: Баранда, Опово и Сефкерин, укупне површине 139,31 km².
На територији града Панчева подручју Просторног плана припадају целе катастарске општине: Глогоњ, Јабука, Панчево, Старчево, Банатски Брестовац, Иваново, Омољица, Војиловица 1 и Војиловица 2 укупне површине 531,46 km². 
Са територије града Београда у оквиру Просторног плана су на територији општине Палилула целе катастарске општине Велико Село и Бесни Фок укупне површине 81,65 km², а на територији општине Гроцка целе катастарске општине: Болеч, Лештане, Ритопек и Винча укупне површине 56km².
На територији општине Ковин Просторном плану припадају целе катастарске општине: Баваниште 2, Ковин, Плочица и Скореновац, укупне површине 196,39km². 
На територији града Смедерева подручје Просторног плана обухвата целе катастарске општине: Липе 1, Липе 2, Лугавчина, Мала Крсна, Михајловац, Осипаоница, Радинац, Раља, Сараорци, Скобаљ, Смедерево, Враново и Врбовац, укупне површине 294,94 km². 
На територији општине Смедеревска Паланка подручју Просторног плана припада цела катастарска општина Голобок, укупне површине 32,27km². 
У општини Велика Плана у обухвату Просторног плана су целе катастарске општине: Крњево, Лозовик, Марковац, Милошевац, Ново Село 1, Старо Село, Велика Плана 1, Велика Плана 2 и Велико Орашје, укупне површине 272,67 km². 
На територији општине Лапово подручју Просторног плана припада цела катастарске општина Лапово, укупне површине 55,00 km². 
Са територије општине Баточина у оквиру Просторног плана је цела катастарска општина Брзан, укупне површине 28,98 km². 
На територији општине Свилајнац Просторном плану припадају целе катастарске општине: Радошин и Војска, укупне површине 29,95 km². 
На територији града Јагодине подручје Просторног плана обухвата целе катастарске општине: Багрдан – село, Дубока, Јагодина, Кончарево, Кочино Село, Ланиште, Милошево, Рајкинац, Ракитово и Рибаре, укупне површине 124,59km². 
У општини Ћуприја у обухвату Просторног плана су целе катастарске општине: Мијатовац, Остриковац, Супска, Ћуприја – град и Ћуприја ван града, укупне површине 84,08km². 
На територији општине Параћин подручју Просторног плана припадају целе катастарске општине: Дреновац, Главица, Горње Видово 2, Крежбинац, Лебина, Параћин, Параћин град, Ратаре, Сикирица, Стрижа и Текија, укупне површине 107,34km².
Са територије општине Ћићевац у оквиру Просторног плана су целе катастарске општине Плочник и Појате, укупне површине 17,66 km². 
На територији општине Ражањ Просторном плану припадају целе катастарске општине: Брачин, Липовац, Мађере, Послон, Прасковче, Претрковац, Ражањ, Рујиште, Варош, Шетка и Чубура, укупне површине 102,14km². 
На територији општине Алексинац у оквиру подручја Просторног плана налазе се целе катастарске општине: Житковац, Алексинац ван вароши, Бобовиште, Брадарац, Делиград, Дражевац, Јасење, Катун, Краљево, Лужане, Моравац, Моравски Бујмир, Нозрина, Прћиловица, Рутевац, Суботинац, Тешица, Вукашиновац и Ћићина, укупне површине 190,75km². 
Са територије града Ниша целе катастарске општине: Берчинац, Доња Топоница, Доња Трнава, Доњи Комрен, Горња Топоница, Горња Трнава, Трупале, Вртиште, Ниш „Црвени Крст”, Поповац и Медошевац и Чамурлија укупне површине 80,38km².
Поред напред наведених карактеристика, ово подручје се издваја по наглашеној шумовитости, богатству флоре и фауне, културно-историјских споменика од најстаријих епоха до данас, и очуваност животне средине.
На ширем подручју Просторног плана постоје вишезначни потенцијали за развој, тако да планирање изградње продуктовода представља само један од значајних потенцијала у мрежи инфраструктурних система у погледу обезбеђивања енергетских потреба више региона. 
 
II. ОБАВЕЗЕ, УСЛОВИ И СМЕРНИЦЕ ИЗ ПРОСТОРНОГ ПЛАНА РЕПУБЛИКЕ СРБИЈЕ И ДРУГИХ РАЗВОЈНИХ ДОКУМЕНАТА
 
Просторни план представља први документ који плански третира целокупан систем продуктовода кроз Републику Србију. Међутим, за делове подручја Просторног плана постоје усвојени бројни плански документи, који представљају плански основ и предвиђају изградњу система продуктовода, како у постојећим коридорима инфраструктуре, тако и у грађевинским подручјима Новог Сада, Београда, Ниша и др., као што су: Просторни план Републике Србије1; Просторни план подручја инфраструктурног коридора аутопута Е-75, деоница Београд – Ниш2; Просторни план подручја инфраструктурног коридора аутопута Е-75 Суботица – Београд (Батајница)3 Просторни план подручја инфраструктурног коридора аутопута Е-80, деоница Ниш – граница Бугарске4; Просторни план подручја посебне намене Специјалног резервата природе „Стари Бегеј – Царска Бара”5; Регионални просторни план административног подручја града Београда6; Просторни план града Новог Сада; Просторни план града Ниша; и др. Тим плановима је дефинисано да је могуће изградити продуктовод за транспорт деривата нафте.
Техничка документација за систем продуктовода је израђена и верификована на нивоу Генералног пројекта са Претходном студијом оправданости7. 
Цевоводни систем у Републици Србији заступљен је (тек) од 1980. године и то само у сфери сирове нафте. Република Србија је једна од ретких земаља у којој се за транспорт нафтних деривата (продуката) не користе „продуктоводи”, што је термин прихваћен из западне праксе за цевоводе којима се истовремено, сукцесивно, дакле један за другим, транспортује више производа. Предност овог вида транспорта деривата су: висок степен економичности, ефикасности, поузданости, заштите животне средине, као и потпуно и савремено управљање материјалним токовима нафтних производа на тржишту. Тренутно у Републици Србији преовлађује друмски транспорт деривата цистернама што озбиљно оптерећује и угрожава безбедност саобраћаја и оштећује путну инфраструктуру. Све ово указује да постоји нужна потреба за увођењем и развојем нових савремених транспортних система за промет нафтних деривата.
Продуктоводи су цевоводи којима се транспортује више (не мора бити само нафтних) продуката истовремено у свим количинама и комбинацијама. Производи који треба да се транспортују убацују се у цевовод, на једном или више места један за другим, а по обављеном транспорту, прихватају се на једном или више пријемних места по унапред и прецизно одређеној процедури. Продуктоводи повезују различите врсте објеката, рафинерије са дистрибутивним центрима, различите врсте терминала, потрошачких центара, итд.
Продуктоводи могу радити на два основна принципа: на бази шаржи (свака шаржа третира се као недељива и незаменљива целина и оно што је примљено у тачки А мора се неизмењено предати у тачки Б) и на заменљивој – мешљивој бази (количине исте основне спецификације имају исти третман и могу се неограничено замењивати). Овај други начин је много еластичнији. Цевоводи углавном, осим ретких изузетака транспортују само у једном смеру. Надземно и подземно обележавање трасе је од изузетног значаја јер је највећи број оштећења свих подземних цевовода изазван покушајем копања, незнајући за његово постојање. Пумпне станице се постављају на основу флуидно-динамичких карактеристика продуктовода. 
Отпремно – пријемни терминали су надземни објекти на траси продуктовода, који имају следеће најважније функције у систему: (а) пријем моторних горива на локацију са мерењем примљених количина; (б) складиштење моторних горива у надземним стојећим резервоарима; (в) манипулација горивима у оквиру терминала и праћење и управљање свим уређајима и опремом на терминалу; (г) обезбеђење сигурности рада терминала; и (д) отпрема горива уз претходно мерење количина ка следећем терминалу на траси.
–––––––––––––––
1 Закон о Просторном плану Републике Србије („Службени гласник РС”, број 88/10).
2 Уредба о утврђивању Просторног плана подручја инфраструктурног коридора аутопута Е-75 деоница Београд – Ниш („Службени гласник РС”, број 69/03).
3 Уредба о утврђивању Просторног плана подручја инфраструктурног коридора аутопута Е-75 Суботица – Београд (Батајница) („Службени гласник РС”, бр. 69/03 и 36/10).
4 Уредба о утврђивању Просторног плана подручја инфраструктурног коридора аутопута Е-80 деоница Ниш – граница Бугарске („Службени гласник РС”, број 86/09).
5 Одлука о доношењу Просторног плана подручја посебне намене Специјалног резервата природе „Стари Бегеј – Царска Бара („Службени лист АПВ”, број 8/09).
6 „Регионални просторни план административног подручја града Београда”, „Службени лист града Београда”, број 10/04.
7 Претходна студија оправданости Система продуктовода кроз Србију са Генералним пројектом Система продуктовода кроз Србију, Енергопројект Индустрија АД Београд, 2007. године.

				 
 
III. ОЦЕНА ПОСТОЈЕЋЕГ СТАЊА (ПОТЕНЦИЈАЛИ И ОГРАНИЧЕЊА, SWOT АНАЛИЗА)
 
У Просторном плану полази се од претпоставке да су потенцијали, ограничења, као и проблеми који из њих произилазе у простору, у већој мери дефинисани Програмом за израду Просторног плана и техничком документацијом – Генералном пројекту система продуктовода и Претходној студији оправданости. Планом се потенцијали и ограничења, као и могући проблеми у простору класификују на: (а) природна; (б) створена (насељска и остала створена); (в) легислативна (услед постојања заштићених природних и културних добра и услова заштите животне средине на принципима одрживог развоја).
Планско подручје у погледу природних потенцијала и ограничења може се оценити као повољно за планирање и изградњу оваквог система цевоводног транспорта. За потребе анализе природних потенцијала и ограничења систем продуктовода може се условно поделити на две целине и низ припадајућих подцелина. 
Полазећи од Панчева као централног – „фокалног”– чворишта издвајају се две макроцелине – Северна – према Новом Саду и Сомбору и Јужна према Смедереву, Јагодини и Нишу, као и бочна грана према Београду. Деоница Панчево – Нови Сад по питању природних потенцијала и ограничења је повољна. Ради се већ о изграђеном коридору нафтовода у равничарским пределима – пољопривредном земљишту, на коме се налазе изграђени објекти на северозападу Панчева, као и објекти на прилазу Новом Саду. Од природних ограничења, ради се о релативно угроженом поплавном подручју. У том смислу, примењују се редовне и ванредне мере одбране од поплава. На деоници од Новог Сада до Сомбора ситуација је слична. 
На Јужном правцу релативно озбиљно ограничење представља прелазак преко реке Дунав, и то на два места: према Београду (код Винче) и код Смедерева (Смедеревска Ада). У самом Смедереву постоје ограничења због изграђености простора и уклапање коридора продуктовода у оквиру индустријске зоне (US Steel). На деоници Смедерево – Јагодина, постоје природна ограничења: (а) геотектонске природе – зона повишене сеизмичности у близини Свилајнца, и (б) геоморфолошке природе код насеља Багрдан (тзв. Багрдански теснац). Доницу Јагодина – Ниш карактеришу геофизичка и геоморфолошка ограничења – појава локалних клизишта, као и брдовити терен јужно од Параћина (превој Мечка).
Легислативна ограничења огледају се у томе да су различитим законима и прописима дефинисани услови за изградњу цевоводних система, тако да је неопходно испунити услове за дефинисање коридора/трасе и заштитног појаса (укупне ширине од 200m, обострано мерено од оси цеви).
SWOT анализом акценат је дат на анализи и оцени ефеката економског комплекса, као најзначајнијих за процену развојних ефеката реализацијом овог пројекта, док су проблеми заштите животне средине и социјалног развоја квалитативно оцењени.
 
Табела 1. SWOT анализа 




ПРЕДНОСТИ


СЛАБОСТИ




Економски развој




– Оптималан техно-економски век пројекта
– Остварује се позитиван резултат у целом техно-економском веку трајања пројекта.
– Пројекат је ликвидан у свим годинама пословања 
– Оптималан период повраћаја инвестиционог улагања.
– Оптималан ниво процењене дисконтне стопе
– Прихватљива друштвена интерна стопа рентабилности 
– Смањени губици у транспорту деривата нафте.
– Уштеда у сопственој потрошњи приликом транспорта конвенционалним средствима транспорта.


– Висока вредност процењених укупних инвестиционих улагања (173 милиона евра).
– Висок удео фиксних трошкова у структури укупних трошкова.




Заштита животне средине




– Ефикасност/Економичност – могућност преусмеравања одређених средстава у фондове за заштиту животне средине
– Олакшан путни саобраћај – мања загушења
– Безбедност и еколошка поузданост 
– Смањена емисија угљоводоничних испарења као последица претакања/ истакања и као последица инцидената током транспорта моторних горива конвенционалним транспортним средствима.
– Смањена емисија издувних гасова (који стварају „ефекат стаклене баште”) из конвенционалних транспортних средстава.
– Мањи број саобраћајних несрећа, мањи број погинулих и повређених особа, мања материјална штета.
– Мање угрожавање пољопривредне производње и екосистема услед смањене емисије штетних гасова.
– Смањен ниво буке као последица мањег броја конвенционалних транспортних средстава.


– Могућност појаве акцидента (загађење земљишта и ваздуха у случају неконтролисаног изливања и пожара) уколико се не примењују мере заштите и мере правилног управљања системом. Загађење је локалног, привременог карактера. 




Социјални развој




– Савремено управљање токовима нафтних производа – безбедни транспорт и модерни системи надзора.
– Смањени трошкови одржавања путне и друге инфраструктуре – (тренутно 2/3 нафтних деривата траснпортује се друмским саобраћајем, 1/4 речним, док се мање од 1/10 транспортује железницом)
– Конкурентност прерађивача и прометника – могући ефекти у формирању малопродајних цена
– Безбедно снабдевање малопродајног тржишта – у терминалима у резервоарима предвиђене петнаестодневне резерве


– Услед велике испарљивости деривата нафте, постоји могућност избијања пожара што може угрозити људске животе и изазвати материјалну штету. Потребно је придржавати се упутстава за рад.




ШАНСЕ


ПРЕТЊЕ




Економски развој




– Ефикасност транспорта, нижи трошкови транспорта и нижа цена енергије.


– Пројекат је осетљив на обим транспорта и промену цене транспорта.




Заштита животне средине




– Увођење савременог транспорта деривата
– Виши степен еколошке безбедности уз већу ефикасност и поузданост транспорта системом продуктовода.


– Немарно управљање системом – могућа локална загађивања земљишта и ваздуха.
– Саботаже, диверзије, терористички напади на систем – могућа загађења земљишта, ваздуха, подземних и површинских вода – могући негативни утицаји на здравље људи.
– Злоупотреба – покушаји нелегалног прикључивања на систем




Социјални развој




– Повећање запослености
– Увођење савременог начина управљања робним токовима, већа ефикасност транспорта и нижа цена енергије.
– Шанса да се поред снабдевања домаћег тржишта, у перспективи (када се створе услови), снабдевају гранична подручја суседних земаља.
– Друга фаза је касније спајање продуктовода са продуктоводима у околним тржиштима што у условима општих трендова концентрације тржишта и интеграционих процеса (енергетска заједница) изгледа сасвим реално.


– Недостатак инвестиционог потенцијала за реализацију овог пројекта.
– Економска и енергетска криза
– Повећање цене нафтних деривата
– Слабија потрошња и тражња за нафтним дериватима због економске кризе




 
Извори: Претходна студија изводљивости Система продуктовода кроз Србију – ЕП – Индустрија, 2007. год.
 
Према SWOT анализи свеукупан потенцијал посматраног подручја, са аспекта друштвено-економске оправданости реализације пројекта изградње система продуктовода у Републици Србији, припада тзв. конкурентском профилу. Конкурентском профилу је својствена стратегија повезивања слабости и шанси у правцу идентификовања, ублажавања и елиминисања слабости како би се искористиле потенцијалне могућности.
Са еколошког аспекта ефекти реализације овог пројекта су вишеструки. Смањује се ризик од еколошких акцидената применом савремене опреме за манипулацију нафтним дериватима, смањује се и ризик од еколошких акцидената који су својствени постојећим видовима транспорта (речни, железнички и друмски) и смањује се ризик од загађења животне средине.
 

 
Са чисто економског аспекта изградња система продуктовода допринеће смањењу цена услуга транспорта нафтних деривата, смањењу трошкова одржавања путне мреже и у мањој мери ће утицати на повећање запослености, јер су предвиђена савремена решења са даљинским управљањем и контролом која захтевају релативно мали број стручњака. Ефикасност реализације пројекта који се не може окарактерисати као задовољавајуће профитабилан, је максимално у функцији подршке државе која треба да обезбеди одговарајуће регулаторне предуслове и најквалитетније изворе финансирања (бесповратна средства, повољне дугорочне кредите, саулагања будућих корисника и слично).
 
ПРИНЦИПИ, ЦИЉЕВИ И КОНЦЕПЦИЈА ИЗГРАДЊЕ СИСТЕМА
 
I. ВИЗИЈА И ПРИНЦИПИ ИЗГРАДЊЕ СИСТЕМА
 
Визија просторног развоја инфраструктурног коридора система продуктовода је да са аспекта економске оправданости, еколошке поузданости, социјалне прихватљивости у оквиру најбоље доступних техничко – технолошких могућности, обезбеди ефикасно, економично, поуздано, безбедно функционисање система и тиме омогући адекватно снабдевање домаћег (и у перспективи страног) тржишта нафтним дериватима. Тиме се обезбеђује конкурентност снабдевача нафтним дериватима и подстиче ефикасније, економичније, безбедније и квалитетније снабдевање потрошача.
Визија се достиже у планском хоризонту применом принципа, реализацијом циљева, дефинисањем реалне концепције и рационалних планских решења, етапних приоритета за реализацију са разрађеним мерама и инструментима за спровођење и праћења имплемантације, с тиме да се перспективно ширење и развој система очекује ван планског хоризонта.
Просторним планом стварају се планске претпоставке за изградњу и прибављања одговарајућих дозвола за изградњу система продуктовода. Израда Просторног плана заснива се на принципима просторног развоја, који се могу дефинисати на основу модификованих и прилагођених водећих принципа одрживог просторног развоја8. За коришћење, уређење и заштиту система продуктовода важни су следећи принципи:
1) Позиционирања значаја уређења, изградње и коришћења система продуктовода у инфраструктурном коридору и јачања његове улоге:
(1) дефинисањем значаја система продуктовода у коридору магистралне инфраструктуре и сходно утврђеном стратешком концепту његова афирмација и увећање утицаја и значаја;
(2) за јачање веза и међусобних утицаја како на планском подручју, тако и са суседним и ширим просторима и интрарегионално повезивање и умрежавање (саобраћај, инфраструктура, градови, заједнички пројекти) са суседним и ширим окружењем (у смислу регионалног повезивања које би имало позитивне импликације по питању енергетске стабилности и поузданости);
(3) отварање инвестиционих линија и циклуса за које се очекује финансијска асистенција и реализација, а на основу стварања услова енергетске поузданости и повољног окружења за инвестирање;
2) Увећања територијалне кохезије утицајног подручја коридора у смислу мултипликаторских позитивних ефеката на утицајно подручје коридора на основу поузданог снабдевања конзумног подручја нафтним дериватима;
3) Јачања територијалног капитала на регионалном нивоу целина, односно свега оног чиме објективно и субјективно располаже подручје инфраструктурног коридора, а што се на одређени начин користи и доприноси њеном развоју, пре свега као позитивни ефекти развоја и концентрације нових активности у коридору инфраструктуре на основу нових енергетских потенцијала;
4) Јачања конкурентности региона у циљу подизања укупне економске моћи, енергетске поузданости и ефеката на територијалну кохезију. Улога постојећих градова (регионалних центара), схваћених у контексту генератора развоја на коридору је у овом процесу доминантна имајући у виду њихову покретачку улогу. 
Ови принципи посматрани са становишта простора/територије/инфраструктурног коридора, Просторним планом се оптимизирају и дефинишу кроз планска начела, критеријуме и појединачна решења за ефикасније и одрживо коришћење простора, пре свега са становишта просторног развоја инфраструктурног коридора.
–––––––––––––––
8 Према: “Guiding Principles for Sustainable Spatial Development of the European Continent”, 12th Session of the European Conference of Ministers responsible for Regional Planning (CEMAT), September 2000, Hanover.
 
II. ОПШТИ И ПОСЕБНИ ЦИЉЕВИ
 
За потребе Просторног плана дефинишу се основни циљеви дугорочног развоја, коришћења и уређења планског подручја:
1) обезбеђивање услова за еколошки одрживи друштвено-економски развој ширег подручја коридора, кроз рационално коришћење земљишта, енергије, вода и других ресурса уз спровођење мера заштите животне средине;
2) валоризација утицаја коридора на животну средину и на поједине делатности и структуре у зони коридора уз интегрално решавање потенцијалних еколошких конфликата између постојећег коридора аутопута, других саобраћајница, као и осталих изграђених инфраструктурних система и пратећих објеката; 
3) дефинисање мера за заштиту и унапређење животне средине кроз еколошки одрживо планирање нових садржаја, посебно за спречавање или смањивање негативних утицаја током изградње и експлоатације планираних система (загађивање вода, земљишта, ваздуха, негативни утицаји буке, прикупљања и одлагања отпадних материја и заштите од удеса. 
Основни циљеви се операционализују посебним циљевима и задацима.
Посебни циљеви су:
1) обезбеђење просторних услова за изградњу и инфраструктурно опремање локација за систем продуктовода (цевоводи и терминали), његово поуздано и несметано функционисање система у склопу магистралних инфраструктурних система у коридору;
2) утврђивање оптималног размештаја активности и физичких структура система продуктовода са аспекта утицаја на становништво у утицајном подручју Просторног плана, уз уважавање економских, техничко-технолошких, еколошких, социјалних и просторно-функционалних критеријума; 
3) обезбеђење услова за боље функционисање постојећих производних погона, насеља и магистралних саобраћајних објеката који се налазе у инфраструктурном коридору и утицајном подручју, обезбеђивањем енергетске стабилности и ефикасног система снабдевања.
Основни задатак Просторног плана је да се изградњом система продуктовода обезбеди стабилно снабдевање потрошача нафтним дериватима, као и да Просторни план буде оквир за израду нових и ревизију постојећих просторних и урбанистичких планова на планском, као и за израду и доношење других планова, програма и техничке документације. 
 
III. КОНЦЕПЦИЈА ПРОСТОРНОГ РАЗВОЈА ПОДРУЧЈА ПОСЕБНЕ НАМЕНЕ И РЕГИОНАЛНИ ЗНАЧАЈ 
(ТРАСЕ, ТЕРМИНАЛИ, ОДНОС СА ДРУГИМ ИНФРАСТРУКТУРНИМ СИСТЕМИМА)
 
1. Oпшти подаци о продуктоводу и постројењима
 
Основна разлика између нафтовода и продуктовода је у томе што се нафтоводом обавља цевоводни транспорт сирове нафте, док се продуктоводом обавља цевоводни транспорт нафтних деривата. Нафтовод је челични цевовод којим се на одређену раздаљину транспортује сирова нафта. Пречник цеви, притисак у цеви и сходно томе, брзина транспорта, у функцији су количине нафте коју је потребно транспортовати. Дебљина цеви је у функцији потребног притиска. Просечна брзина кретања нафте у нафтоводу је око 1 – 1,5 m/s (3,6 – 5,4 km/h). Продуктовод је цевовод (најчешће челични) којим се транспортују деривати (продукти) сирове нафте. Најчешће су то моторна горива – више врста бензина и дизела.
Цевоводни транспорт нафтних деривата у Републици Србији представља новину, иако је у земљама у окружењу присутан још из периода „блоковске поделе”. У Румунији систем цевоводног транспорта нафтних деривата је укупно дугачак 1.429 km, Мађарској 1.200 km, а у Бугарској 525 km.
Цевоводни транспорт нафтних деривата има низ предности у односу на конвенционални начин транспорта камионским транспортом у цистернама или железничким – вагонима цистернама. Предност цевоводног система транспорта се пре свега огледа у: (а) ефикаснијем и економичнијем начину транспорта; (б) безбеднијем и еколошки прихватљивијем начину транспорта; (в) смањењу трошкова за гориво и одржавање путне и железничке инфраструктуре; (г) смањење саобраћајних оптерећења; (д) подстицању конкурентности произвођача и снабдевача; као и (ђ) увођењу савремених технологија у управљању токовима нафтних деривата.
Цевоводним транспортом нафтних деривата омогућиће се: (а) увођење савременог транспорта деривата, (б) смањење транспортних тарифа у односу на друге видове транспорта, повећање запослености (у току изградње и у току експлоатације), (в) стварања нове друштвене вредности и ефикасности повећањем друштвене нето садашње вредности и друштвене интерне стопе рентабилности, (г) виши степен еколошке безбедности уз већу ефикасност и поузданост транспорта.
Продуктовод представља систем цевовода за транспорт течних деривата нафте – моторних горива (моторних бензина и дизела). Изградња продуктовода кроз Републику Србију конципира се као једноцевни и двоцевни систем за транспорт моторних горива којим би било повезано седам планираних припадајућих терминала са управљачко-дистрибутивним центрима. Терминали представљају чворна места на којима се врши мерна регулација, складиштење, дистрибуција и др. функције неопходне за несметан, поуздан и безбедан транспорт нафтних деривата.
Систем продуктовода кроз Републику Србију имао би седам терминала на следећим локацијама9:
1) Терминал Панчево непосредно уз Рафинерију нафте у Панчеву (поред своје функције у двосмерном промету моторних горива предвиђен је и за размену рафинеријских полупроизвода);
2) Терминал Смедерево уз складиште НИС – Југопетрола;
3) Терминал Јагодина у зони Ауто-пута Е-75: Београд – Ниш и Нове индустријске зоне „Јагодина”;
4) Терминал Ниш уз постојеће складиште НИС – Југопетрола;
5) Терминал Нови Сад уз Рафинерију нафте у Новом Саду (поред своје функције у двосмерном промету моторних горива предвиђен је и за размену рафинеријских полупроизвода);
6) Терминал Сомбор на локацији складишта НИС – Петрол (предвиђен је за дистрибуцију деривата ауто цистернама); 
7) Терминал Београд.
Изградњом и радом система продуктовода, планира се да се пре свега опскрби домаће тржиште нафтних деривата, а у перспективи и инострана тржишта. У Табели 2, даје се преглед гравитирајућих подручја терминала.
 
Табела 2. Гравитирајућа подручја терминала







Округ


Терминал






1


Град Београд 


Београд




2


Северно-бачки округ


Сомбор




3


Средње-банатски округ


Панчево




4


Северно-банатски округ


Сомбор




5


Јужно-банатски округ


Панчево




6


Западно-бачки округ


Сомбор 




7


Јужно – бачки округ


Нови Сад




8


Сремски округ


Нови Сад




9


Мачвански округ


Нови Сад




10


Колубарски округ


Нови Сад




11


Подунавски округ


Смедерево




12


Браничевски округ


Смедерево




13


Шумадијски округ


Јагодина




14


Поморавски округ


Јагодина




15


Борски округ


Јагодина




16


Зајечарски округ


Јагодина




17


Златиборски округ


Јагодина




18


Моравички округ


Јагодина




19


Рашки округ


Јагодина




20


Расински округ 


Ниш




21


Нишавски округ


Ниш




22


Топлички округ


Ниш




23


Пиротски округ


Ниш




24


Јабланички округ


Ниш




25


Пчињски округ


Ниш




 

 
Визија је да се поред снабдевања домаћег тржишта, када се створе услови, преузме и снабдевање пограничних подручја суседних земаља, а у перспективи да се размотри могућност повезивања са системима продуктовода у Мађарској, Румунији, Бугарској и другим земљама. У том смислу терминал у Сомбору би био оријентисан на снабдевање тржишта у Хрватској и Мађарској, терминал у Јагодини за тржиште у Републици Српској (БиХ), док би терминал и Нишу био усмерен ка тржиштима у Бугарској и Македонији. До изградње терминала у Приштини, у гравитацији терминала у Нишу је подручје АП Косово и Метохија.
Саставне делове продуктовода представљају и пумпне станице, блок станице, разводни колектори, мерно-регулациона опрема, системи катодне заштите, телекомуникациона мрежа за потребе система даљинског надзора и друга одговарајућа постројења и уређаји. Цевоводи продуктовода углавном транспортују течне нафтне деривате у једном смеру, 333 дана у години.
Укупни капацитет продуктовода кроз Републику Србију планиран је на нивоу од cca 4,3 милиона тона моторних горива годишње (1,6 мил. тона за моторни бензин и 2,7 мил. тона за дизел гориво), од чега је око 3,37 мил. тона намењено за пласман на домаће тржиште (1,12 мил. тона бензина и 2,25 мил. тона дизел гориво) а 0.96 мил. тона (по 0,48 мил. тона бензина и дизел горива) за пласман земљама у окружењу.
Реализација продуктовода предвиђена је у три фазе:
1) I фаза – деонице Панчево – Нови Сад и Панчево – Смедерево;
2) II фаза – деонице Смедерево – Јагодина и Јагодина – Ниш; 
3) III фаза – деонице Нови Сад – Сомбор и Панчево – Београд.
Главни диспечерски центар је Панчево и он је уједно и главни комуникациони чвор за комплетан продуктовод. На њему је предвиђена главна командна соба са надзором на функционисање целог продуктовода. Све остале тачке на продуктоводу биће идентичне по садржају и приоритету управљања. 
Генерална напомена за наведене резервоарске капацитете терминала је да су они димензионисани према петнаестодневној потрошњи округа који гравитирају предметном терминалу за 2026. годину. Изузетак је почетни терминал у Панчеву, чији је резервоарски простор димензионисан за потребе „динамичког управљања системом”. Систем продуктовода ће се повезати на постојеће складишне инсталације (постојеће резервоаре или новоизграђене резервоаре на местима резервоара срушених у НАТО бомбардовању) на свим локацијама терминала где се у фази пројектовања то покаже као оптимално решење. 
–––––––––––––––
9 Перспективно, планираће се изградња терминала у Приштини
 
2. Oпис траса и терминала и однос према другим инфраструктурним системима и употреба земљишта
 
2.1. Опис терминала
 
У свим терминалима ће се вршити следеће функције:
1) пријем моторних горива на локацију терминала са мерењем примљених количина;
2) складиштење моторних горива у надземним стојећим резервоарима;
3) манипулација горивима у оквиру терминала, праћење и управљање свим уређајима и опремом на терминалу;
4) обезбеђење сигурности рада терминала; 
5) отпрема горива уз претходно мерење количина ка следећем терминалу.
На простору терминала планирају се као обавезни садржаји следећи објекти, постројења и уређаји неопходни за обављање горе наведених функција терминала: резервоари за складиштење моторних горива са танкванама, пумпна станица за продуктоводе, мерна станица за бензине, дизеле и продуктоводе, управна зграда, техничко-сервисни објекат (радионица, ватрогасница и др.), трафостаница, постројење за третман зауљених отпадних вода, чистачко место, филтери, редукциона станица, систем за прикупљање бензинских пара, портирница, интерне саобраћајнице и платои. 
Коначна граница локације, организација, садржај и капацитети објеката терминала дефинисаће се израдом урбанистичког пројекта. Капацитети и садржаји терминала ће у тренутку издавања локацијске дозволе зависити од примењене технологије разрађене кроз урбанистички пројекат, односно идејни пројекат са студијом оправданости. 
1) Главни терминал „Панчево”: Као полазни терминал са главним управљачко-диспечерским центром комплетног система продуктовода кроз Републику Србију предвиђа се терминал „Панчево”. 
Главни терминал „Панчево” је лоциран у непосредној близини постојеће Рафинерије „Панчево” тј. уз сам комплекс рафинерије. Потребна површина за изградњу објеката, уређаја и опреме терминала „Панчево” је cca Р = 12,03 hа. 
Терминал „Панчево” – КО Панчево – Целе кат. парцеле бр.: 2994; 2993; 2992; 2991; 2990/1; 2990/2; 2989/1; 2989/2; 2988/1; 2988/2; 2987/1; 2987/2; 2986/1; 2986/2; 2985/1; 2985/2; 2984; 2983; 2982; 2981; 2980; 2979; 2978; 2977; 2976; 2975; 2974; 2973; 2972; 2971; 2970; 2969; 2968; 2966; 2965; 2961; 2955; 2954; 2951; 2950; 2949; 2946; 2945; 2944 и 3577.
У оквиру обухвата Плана детаљне регулације терминала система продуктовода у Панчеву (површине 11,8 ha) обухваћена је функционална микролокација површине од 5,4 ha на парцелама: 2944, 2945, 2946, 2949, 2950, 2951, 2954, 2955, 2961, 2965, 2966, 2968, 2969, 2970, 2971, 2972, 2973, 2974, 2975. Овим планом детаљне регулације обухваћен је приступни пут као и његов прикључак на мрежу регионалних путева укључујући и повезивање са мерном станицом ЈП Транснафта која се налази у непосредној близини. 
Процењује се да би за планирани терминал ПЕОП-а на истој локацији требало приближно 7hа што са наведеном функционалном микролокацијом апроксимативно износи око 12ha површине земљишта, тако да се може оценити да ова локација задовољава потребе рада и одржавања терминала оба транспортна система. 
Изградња резервоара на терминалу Панчево планира се у току друге фазе изградње система продуктовода кроз Републику Србију. 
 

 
2) Терминал „Нови Сад”: Пријемни терминал у Новом Саду налази се у оквиру постојећег комплекса терминала „Транснафта” уз рафинерију нафте у Новом Саду и користиће се постојећим инфраструктурним објектима.
Потребна површина за изградњу објеката, уређаја и опреме терминала Нови Сад унутар постојећег комплекса „Транснафта” уз рафинерију нафте у Новом Саду је cca 3,35 hа. 
Терминал „Нови Сад” – КО Нови Сад 4 – Целе кат. парцеле бр.: 2555/6; 2009/1; 
 

 
3) Терминал „Смедерево”: Потребна површина за изградњу објеката, уређаја и опреме терминала Смедерево је 7,95 hа. Микролокација терминала „Смедерево” је уз складиште НИС „Југопетрола”. 
Терминал „Смедерево” – КО Смедерево – Целе кат. парцеле бр.: 230/2; 230/3;
 

 
4) Терминал „Јагодина”: Налазиће се у зони Ауто-пута Е-75: Београд – Ниш у оквиру Нове индустријске зоне „Јагодина”. Потребна површина терминала Јагодина је 18,35 hа. 
Терминал „Јагодина” има улогу и дистрибутивног центра региона који му гравитирају, па се планира да има ауто и вагон пунилиште за отпрему деривата. 
Терминал „Јагодина” – КО Кочино Село – Целе кат. парцеле: 2090; 2088; 2087; 2086; 2085; 2083; 2081/10; 2081/9; 2081/8; 2081/2; 2081/5; 2081/3; 2081/6; 2081/7; 2081/14: 2081/15; 2081/16; 2081/17; 2081/4; 2081/13; 2081/20; 2081/21; 2081/22; 2081/23; 2016; 2017; 2015; 2014; 2013; 2012 и 2011;
 

 
5) Терминал „Ниш”: Налази се у оквиру комплекса постојећег складишта НИС „Петрола” са анексом непосредно уз комплекс чија је укупна површина сa анексом cca 5,03 ha. 
На простору комплекса терминала планирају се као обавезни садржаји следећи објекти, постројења и уређаји неопходни за обављање горе наведених функција терминала: резервоари за складиштење моторних горива са танкванама, управна зграда, техничко-сервисни објекат (радионица, ватрогасница и др.), трафостаница, портирница, интерне саобраћајнице и платои. 
У оквиру анекса непосредно уз комплекс терминала потребно је изградити: чистачко место, филтере, редукциону станицу, систем за прикупљање бензинских пара, пумпну станицу за продуктоводе, мерна станица за бензине, дизеле и продуктоводе, и постројење за третман зауљених отпадних вода.
Анекс ван комплекса терминала „Ниш” се налази на КО Горња Топоница.
Терминал „Ниш” – КО Горња Топоница – Цела кат. парцела бр.: 8724; – Делови кат. парцела бр.: 8785/1; – Анекс терминала „Ниш”: КО Горња Топоница – Делови кат. парцела бр.: 8779; 8778; 8777; 8776/3 и 8775/8;
 

 
6) Терминал „Сомбор”: На делу постојећег комплекса складишта НИС „Петрол” планира се за изградња терминала „Сомбор”. Потребна површина за изградњу објеката, уређаја и опреме терминала Сомбор у оквиру постојећег комплекса терминала НИС”Петрол”-а је 3,02 hа. 
Терминал „Сомбор” је предвиђен и за дистрибуцију деривата ауто-цистернама. С обзиром да се планира изградња у оквиру постојећег складишта НИС „Петрол” чији су складишни капацитети уништени у НАТО бомбардовању, потребна је одговарајућа нова инсталација за аутопунилиште.
Терминал „Сомбор” – КО Сомбор 1 – Целе кат. парцеле бр.: 7926/1; 7926/2; 7926/3; 7929/1; 7927/5; 7928/1; 7925/4; 7925/2; 7930/5; 7930/3; 7930/2; 7929/2; 7927/7; 7927/2; 7928/1; 7927/4 и 7927/1; и Делови кат. парцеле бр.: 10124/2.
 

 
7) Терминал „Београд”: Прва могућа локација терминала је у Великом Селу. 
Друга могућа локација терминала „Београд” је у јужном делу Београда на потезу будуће београдске обилазнице на деоници Бубањ Поток – Винча у индустријској зони Лештане. 
Трећа варијанта која се разматра је локација терминала „Београд” у Горњем Земуну према важећем „ДУП-у комплекса ускладиштења и дистрибутивног система нафтних деривата на подручју Горњег Земуна („Службени лист града Београда”, број 20/81). 
 
2.2. Опис траса продуктовода
 
2.2.1. I фаза – деонице продуктовода Панчево – Нови Сад и Панчево –Смедерево
 
Деоница продуктовода: Панчево – Нови Сад – Изградња деонице продуктовода Панчево – Нови Сад конципира се као двоцевни систем транспорт моторних горива. Траса продуктовода деонице Панчево – Нови Сад полази од главног терминала „Панчево” и води се до терминала „Нови Сад” у дужини од cca 91,4 km. 
Иста је пречника обе цеви 10” (DN250 mm) и прати трасу постојећег нафтовода Омишаљ – Панчево (бивши југословенски нафтовод – ЈУНА). Продуктовод се на појединим местима удаљава од постојећег нафтовода због изграђених објеката у заштитној зони нафтовода и поштовања минималног удаљења продуктовода од објеката која износи 30m са обе стране цеви.
1) Траса продуктовода се на овој деоници укршта са:
2) водотоцима (Мали Надел, Надел, В. Слатина, река Тамиш, канал Караш, Велики канал Дунав – Тиса – Дунав, река Тиса, Дунавац и др. мањим водотоцима);
3) путевима (државни пут I реда бр. 24: деоница Панчево – Ковин, државни пут I реда бр. 1.9: деоница Београд – Вршац (Е-70), државни пут I реда бр. 24: деоница Београд – Зрењанин, државни пут II реда бр. 124: деоница Чента – Опово, државни пут I реда бр. 24.1: деоница Чента – Падинска скела, државни пут II реда бр. 122: деоница Шајкаш – Ковиљ и др. општинским путевима);
4) железничким пругама (магистрална једноколосечна електрифицирана пруга Београд Центар – Панчево Варош – Вршац – граница Румуније и једноколосечна електрифицирана пруга Панчево Варош – Панчево Војиловица, једноколосечна неелектрифицирана пруга Панчево Варош – Распутница – Јабука); 
5) нафтоводом Нови Сад – Панчево деоница ДН – 2, с чијим планираном измештеном деоницом ће се продуктовод водити паралелно у планираном енергетском коридору око Новог Сада; 
6) гасоводима:
(1) разводним гасоводом притиска р=50 бар и пречника Ø323,9 mm, деоница: РГ01-10 – Панчево – Смедерево;
(2) разводним гасоводом притиска р=50 бар ГРЧ „Панчево” – ГМРС „Плинара”;
(3) разводним гасоводом притиска р=50 бар ГРЧ „Панчево” – ГРЧ „ХИП Панчево”;
(4) градским гасоводима притиска р=6÷12 бар МРС „Глогоњ” – ГМРС „Флот”, МРС „Јабука” – ГМРС „Флот”; 
(5) разводним гасоводом притиска р=50 бар и пречника Ø508 mm, деоница: РГ04-07 ГРЧ „Батајница”– Панчево; 
(6) магистралним гасоводом притиска р=50 бар и пречника Ø762 mm, деоница: МГ04 Госпођинци – Нови Сад – ГРЧ „Батајница”.
Oко 900 m јужно од раскрснице Ауто-пута Е75: деоница Београд – Нови Сад са државним путем II реда бр. 122: деоница Шајкаш – Ковиљ, продуктовод се води паралелно од поменутог путног укрштања са Ауто-путем Београд–Нови Сад. 
Завршетак ове деонице је после скретања и преласка продуктовода Ауто-пута Београд – Нови Сад у висини раскрснице са општинским путем Каћ – индустријска зона Нови Сад и доласка до терминала „Нови Сад”. 
Продуктовод се углавном води испод пољопривредног земљишта на прописаном растојању од објеката, водотока, путева, гасовода, нафтовода и жел. колосека.
Деоница продуктовода: Панчево – Смедерево – Изградња деонице продуктовода Панчево – Смедерево конципира се као једноцевни систем за транспорт моторних горива. Траса продуктовода деонице Панчево – Смедерево полази од терминала „Панчево” и води се до терминала „Смедерево” у дужини од cca 26,9 km. Иста је пречника 12” (DN350 mm) и прати после изласка са терминала „Панчево” највећим делом трасу постојећег разводног гасовода РГ01-10: деонице Панчево – Смедерево. Одступање у односу на постојећу трасу гасовода је приликом преласка реке Дунав где се продуктовод води подземно испод корита реке и Смедеревске Аде да би најкраћим путем био доведен до терминала „Смедерево”.
Продуктовод се на појединим местима удаљава од постојећег гасовода због изграђених објеката у заштитној зони гасовода и поштовања минималног удаљења продуктовода од објеката која износи 30m са обе стране цеви.
Траса продуктовода се на овој деоници укршта са:
1) водотоцима (Надел, Слатина, Велики канал Ср. Бегеј, река Дунав и др. мањим водотоцима);
2) путевима (општинским путевима: деонице Ковин – Банатски Брестовац и Ковин – Плочица);
3) планираним коридором аутопута Е-70 од Бубањ Потока до Панчева и планираном теретном обилазном пругом Бели Поток – Винча – Панчево (чије су трасе потврђене Генералним пројектом аутопута и теретне обилазне пруге са друмско-железничким мостом на Дунаву код Винче усвојеним на Ревизионој комисији 2007. год.);
4) разводним гасоводом притиска р=50 bar и пречника Ø323,9 mm: деоница РГ01-10 Панчево – Смедерево.
Завршетак ове деонице је после преласка реке Дунав на локацији планираног терминала „Смедерево” до комплекса НИС „Југопетрола”.
Продуктовод се углавном води испод пољопривредног земљишта на прописаном растојању од објеката, водотока, путева, гасовода.
 
2.2.2. II фаза – деонице продуктовода Смедерево – Јагодина и Јагодина – Ниш
 
Деоница продуктовода: Смедерево – Јагодина – Изградња деонице продуктовода Смедерево – Јагодина конципира се као једноцевни систем за транспорт моторних горива. Траса продуктовода деонице Смедерево – Јагодина полази од терминала „Смедерево” и води се до терминала „Јагодина” у дужини од cca 92,3 km. Иста је пречника 12” (DN350 mm) и после изласка са терминала „Смедерево” прати државни пут I реда бр. 24: деоница Ковин – Ауто-пут Београд – Ниш. 
Затим се продуктовод води највећим делом уз трасе постојећег разводног гасовода РГ08-01: деоница Смедерево – В. Орашје и магистралног гасовода МГ08: деоница В. Орашје – Јагодина, а све у коридору Ауто-пута Е-75: Београд – Ниш.
Продуктовод се на појединим местима удаљава од постојећих гасовода због изграђених објеката у заштитној зони гасовода и поштовања минималног удаљења продуктовода од објеката која износи 30m са обе стране цеви.
Траса продуктовода се на овој деоници укршта са:
1) водотоцима (Бодрика, Језава, Балава бара, Језавски канал, Виначка бара река Јасеница, Плавково блато, Доцан, Ст. Рача, Гибавица, Рача, Ст. Лепеница, река Лепеница, Кијевски поток, река Велика Морава, Ст. Белица, Нова бара и др. мањим водотоцима);
2) путевима (Ауто-пут Е-75: Београд – Ниш, државни пут I реда бр. 24: деоница Ковин – Ауто-пут Београд – Ниш и деоница Ауто-пут – Пожаревац, државни пут I реда пут бр. 4: деоница Марковац – Свилајнац, државни путеви II реда: Ауто-пут – Осипаоница (бр. 214а), Крњево – Смедеревска Паланка – Трновче (бр. 109а), Крњево – Велика Плана (бр. 214), Велика Плана – Жабари (бр. 107), Јагодина – Глоговац (бр. 110), општински путеви: Лозовик – Голобок, Смед. Паланка – Велико Орашје, Лапово – Марковац – Свилајнац, Багрдан – Војска, Ст. Ланиште – Кочино село, Јагодина – Рибаре, Јагодина – Ракитово и др. општинским путевима);
3) железничким пругама: једноколосечна пруга Смедерево – В. Плана, једноколосечна пруга Смедерево – Мала Крсна и једноколосечна пруга Марковац – Свилајнац – Ресавица;
4) гасоводима:
(1) Разводни гасовод РГ08-01: деоница Смедерево – В. Орашје, притиска р=50 bar и пречника Ø323,9 mm;
(2) Магистрални гасовод МГ07-01: деоница Б. Поток – В. Орашје, притиска р=50 bar и пречника Ø457,2mm;
(3) Магистрални гасовод МГ08: деоница В. Орашје – Јагодина, притиска р=50 bar и пречника Ø457,2mm;
(4) Прикључним гасоводом од МГ08 до ГМРС „Лапово”, притиска р=50 bar и пречника Ø114,3 mm; 
(5) Разводни гасовод РГ08-02 од МГ08 до ГМРС „Крагујевац”, притиска р=50 bar и пречника Ø273 mm.
Завршетак ове деонице је после преласка Ауто-пута Е-75: Београд – Ниш на локацији планираног терминала „Јагодина” у оквиру Нове индустријске зоне „Јагодина”.
Продуктовод се углавном води испод пољопривредног земљишта на прописаном растојању од објеката, водотока, путева, гасовода и железничких пруга.
Деоница продуктовода: Јагодина – Ниш – Изградња деонице продуктовода Јагодина – Ниш конципира се као једноцевни систем за транспорт моторних горива. Траса продуктовода деонице Јагодина – Ниш полази од терминала „Јагодина” и води се до терминала „Ниш” у дужини од cca 102,1 km. Иста је пречника 10” (DN250 mm) и после изласка са терминала „Јагодина” полаже се у коридору Ауто-пута Е75: деоница Београд – Ниш. 
Продуктовод се и овде води највећим делом уз енергетски коридор тј. трасе постојећег магистралног гасовода МГ08: деоница В. Орашје – Јагодина, разводног гасовода РГ09-01: деоница Јагодина – Параћин, и магистралног гасовода МГ09: деоница Параћин – Појате.
Продуктовод се на појединим местима удаљава од постојећих гасовода због изграђених објеката у заштитној зони гасовода и поштовања минималног удаљења продуктовода од објеката која износи 30m са обе стране цеви.
Траса продуктовода се на овој деоници укршта са:
1) водотоцима (Лугомир, река Велика Морава, Раваница, Ћупријски поток, Кнеселачки поток, Црница, Лозички поток, Бачијски поток, Бурдељски поток, Слатински поток, Сувајски поток, Плански поток, Дреновачки поток, Јовановачка река, Сењски поток, Рујишка река, Бели поток, Суви поток, Моравица, река Јужна Морава, Рајков поток, Топоничка река и др. мањим водотоцима);
2) путевима (Ауто-пут Е-75: Београд – Ниш, државни пут I реда бр. 5: деоница Параћин – Зајечар, државни пут I реда бр. 1 – 12: деоница Ниш – Пирот, државни путеви II реда: Ћуприја – Супска (бр. 108), Ћуприја – Деспотовац (бр. 216), Ћуприја – Сење (бр. 103), Појате – Брачин (бр. 214), Ражањ – Делиград (бр. 214), Делиград – Алексиначки рудници (бр. 214), Алексинац – Житковац (бр. 121), општински путеви: Ћуприја – Батинац, Ћуприја – Бошњане, Параћин – Поповац, Стрижа – Лебина, Сикирица – Крежбинац, Нови Брачин – Шетка, Плочник – Нови Брачин, Ражањ – Варош, Ражањ – Липовац, Рутевац – Мозгово, Алексиначки рудник – Бобовиште, Лужане – Моравски Бујмир, Дражевац – Бели брег, Доња Трнава – Горња Трнава, Доња Топоница – Горња Топоница, Трупале – Горња Топоница и др. општинским путевима);
3) локалном железничком пругом: Параћин – Стари Поповац;
4) гасоводима:
(1) Магистрални гасовод МГ08: деоница В. Орашје – Јагодина, притиска р=50 bar и пречника Ø457,2mm; 
(2) Разводни гасовод РГ09-01: деоница Јагодина – Параћин, притиска р=50 bar и пречника Ø457,2mm; 
(3) Магистрални гасовод МГ09: деоница Параћин – Појате, притиска р=50 bar и пречника Ø355,6mm; 
(4) Разводним гасоводом за ГМРС „Јагодина”, притиска р=50 бар и пречника Ø168,3m; 
(5) Градски гасовод од ГМРС „Ћуприја” према потрошачима града Ћуприје, притиска р=6÷12 бар и пречника Ø273mm;
(6) Разводни гасовод Параћин – Бошњане – Поповац, притиска р=50 bar и пречника Ø273 mm; 
(7) Магистрални гасовод Појате – Ниш, притиска р=50 bar и пречника Ø355,6 mm.
Ова деоница се после преласка државног пута I реда бр. 1-12 (Е-80): деоница Ниш – Пирот трасира до локације терминала „Ниш” које је уствари постојеће складиште НИС „Петрола” у Нишу. 
Продуктовод се углавном води испод пољопривредног земљишта на прописаном растојању од објеката, водотока, путева, гасовода и жел. пруга.
 
2.2.3. III фаза – деонице продуктовода Нови Сад – Сомбор и Панчево – Београд
 
Деоница продуктовода: Нови Сад – Сомбор – Изградња деонице продуктовода Нови Сад – Сомбор конципира се као једноцевни систем за транспорт моторних горива. Траса продуктовода деонице Нови Сад – Сомбор полази од терминала „Нови Сад” и води се до терминала „Сомбор” у дужини од cca 92,2 km. Иста је пречника 8” (DN200 mm) и углавном прати трасу Ауто-пута Е75: деонице Београд – Нови Сад и Нови Сад – Суботица. Продуктовод се једино удаљава од поменутог Ауто-пута северно од Новог Сада, заобилазећи планиране комерцијалне зоне дефинисане усвојеним урбанистичким плановима смештен у планирани енергетски коридор, а затим се враћа уз коридор Ауто-пута Е75: Нови Сад – Суботица.
Затим се води у правцу северозапада око 6 km до пружног појаса једноколосечне неелектрисане пруге Нови – Сад – Врбас – Римски Шанчеви – Сента – Хоргош, а онда непосредно уз поменуту жел. пругу у дужини од око 14 km. Јужно од Врбаса па до терминала „Сомбор” продуктовод прати трасу постојећег разводног гасовода: деоница РГ04-15 Госпођинци – Сомбор.
Продуктовод се на појединим местима удаљава од постојећег гасовода и нафтовода због изграђених објеката у заштитној зони гасовода и нафтовода и поштовања минималног удаљења продуктовода од објеката која износи 30m са обе стране цеви.
Траса продуктовода се на овој деоници укршта са:
1) водотоцима (канали око Каћанске Аде, Руменачки канал, Дубоки канал, Алпарска бара, канал Јегричка, Велики и Мали канал Дунав – Тиса – Дунав, река Бегеј и др. мањим водотоцима);
2) путевима (Ауто-пут Е-75: деонице Београд – Нови Сад и Нови Сад – Суботица, државни пут I реда бр. 7: деоница Нови Сад – Каћ, државни пут II реда бр. 120: деоница Нови Сад – Темерин, државни пут I реда бр. 22.1: деоница Нови Сад – Сириг, државни пут II реда бр. 127: деоница Нови Сад – Врбас, државни пут II реда бр. 104: деоница Змајево – Деспотово, државни пут II реда бр. 118: деоница Врбас – Савино село, државни пут II реда бр. 119: деоница Кула – Бачка Паланка, државни пут I реда бр. 3: деоница Кула – Оџаци, општинским путем Црвенка – Крушчићи – Руски Крстур и др. општинским путевима);
3) железничким пругама (међународна магистрална једноколосечна електрифицирана пруга број 2 Београд – Стара Пазова – Инђија – Суботица – Келебија, једноколосечне неелектрифициране пруге: Нови Сад – Сајлово – Римски Шанчеви – Орловат Стајалиште, Сомбор – Стапар – Оџаци са индустријским колосеком за индустријску зону Сомбор, Нови Сад – Врбас – Римски Шанчеви – Сента – Хоргош, Кула – Бачка Паланка и Нови Сад – Сомбор);
4) нафтоводом:
(1) Дунав (Бачко Ново Село) – Нови Сад деоница ДН - 1 пречника Ø660,4/6.35 mm, с чијом планираном измештеном деоницом ће се продуктовод водити паралелно у планираном енергетском коридору око Новог Сада;
(2) Нови Сад – Панчево деоница ДН - 2, с чијом планираном измештеном деоницом ће се продуктовод водити паралелно у планираном енергетском коридору око Новог Сада;
(3) Надрљан – Нови Сад (ННС) пречника Ø219,1/7,92 mm, с чијом планираном измештеном деоницом ће се продуктовод водити паралелно у делу планираног енергетског коридора око Новог Сада;
(4) Елемир – Нови Сад (ЕНС) пречника Ø273,1/7,8 mm, с чијом планираном измештеном деоницом ће се продуктовод водити паралелно у делу планираног енергетског коридора око Новог Сада;
5) гасоводима:
(1) разводним гасоводом притиска р=50 бар: деоница РГ04-15 Госпођинци – Сомбор са гасоводним краком за Оџаке;
(2) планираним и пројектованим (потврђена пројектна документација са свим потребним дозволама од стране Владе АП Војводине) разводним гасоводом притиска р=50 бар: деоница Кула – Оџаци, са одвојком за Руски Крстур, ГМРС „Оџаци” и ГМРС „Руски Крстур”;
(3) разводним гасоводом притиска р=50 бар и пречника Ø219,1/6,35 mm: деоница ГРЧ „Госпођинци” – ГРЧ „Футог” (Стари Футошки) РГ 04-11 с чијом планираном измештеном деоницом ће се продуктовод водити паралелно у планираном енергетском коридору око Новог Сада;
(4) разводним гасоводом притиска р=50 бар и пречника Ø406,4/8,7: деоница ГРЧ „Госпођинци” – ГРЧ „Футог” (Нови Футошки) РГ 04-11/II с чијом планираном измештеном деоницом ће се продуктовод водити паралелно у планираном енергетском коридору око Новог Сада; 
(5) магистралним гасоводом притиска р=50 бар и пречника Ø219,1/4 mm: деоница ГРЧ „Госпођинци” – Нови Сад – Беочин.
Завршетак ове деонице је после обиласка главне мерно-регулационе станице (ГМРС) „Сомбор” на локацији постојећег терминала НИС „Петрол”-а, тј. на локацији терминала „Сомбор”.
Продуктовод се углавном води испод пољопривредног земљишта на прописаном растојању од објеката, водотока, путева, гасовода, нафтовода и железничког колосека.
Деоница продуктовода: Панчево – Београд – Траса продуктовода деонице Панчево – Београд полази од терминала „Панчево” и у овом Просторном плану даје се варијантно:
Прва могућа локација терминала је у Великом Селу. Дужина прве варијанте деонице до терминала „Београд” у Великом селу износи cca 7,8 km. 
Друга могућа локација терминала „Београд” је у јужном делу Београда на потезу будуће београдске обилазнице на деоници Бубањ Поток – Винча у индустријској зони Лештане. Дужина друге могуће деонице до терминала „Београд” у Великом селу износи cca 14,7 km.
Трећа варијанта која се разматра је локација терминала „Београд” у Горњем Земуну према важећем „ДУП-у комплекса ускладиштења и дистрибутивног система нафтних деривата на подручју Горњег Земуна („Службени лист града Београда”, број 20/81). Дужина треће могуће деонице од планиране деонице продуктовода Панчево – Нови Сад до терминала „Београд” у Горњем Земуну износи cca 22,5 km.
За све три варијанте потребно је обезбедити прелазак подземно испод корита Дунава. Друга варијанта на обилазници је најповољнија због саобраћајне приступачности и непосредне везе са Kоридором X. Коначан избор локације терминала „Београд” и прикључног продуктовода утврдиће се даљом упоредном анализом и у координацији са надлежним органима у Републици Србији и граду Београду. За одабрано решење система продуктовода са терминалом „Београд” које припада територији града Београда урадиће се План детаљне регулације.
Све напред наведене деонице продуктовода (у тачки 2.2.) се могу кроз даљу урбанистичку и пројектну разраду (диспозиција и техничке карактеристике система продуктовода по фазама у локацијском дозволама, идејни и главни пројекат по фазама), ближе дефинисати или кориговати са аналитичко-геодетским елементима за обележавање трасе продуктовода.
 
2.3. Опис траса нафтовода и гасовода у коридору
 
Постојећи нафтовод DN1, који је постављен паралелно уз северну страну аутопута Е-75, и улази у нови енергетски коридор и на месту које је у близини стационаже аутопута km 109+500. Нафтовод се од овог места води по оси коридора на дубини од 1,35 m, паралелно са аутопутем, у дужини од око 640m, након чега скреће према североистоку и са полупречником кривине од 55m и иде са западне стране трасе постојећег железничког колосека.
На овом месту се нова траса нафтовода DN1 укршта са новом трасом гасовода: RG 04-11 и RG 04-11/II. Укрштање је предвиђено тако да гасоводи пролазе испод нафтовода на растојању од око 0,5 m (светло растојање).
Постојећи гасоводи RG 04-11 и RG 04-11/II долазе са југозапада, приближавају се аутопуту и под углом од 90° скрећу на југоисток остајући јужно од аутопута.
Нова траса ових гасовода предвиђа да се постојећа траса продужи непосредно пре скретања на југоисток и да се гасоводи воде испод аутопута, право у коридор, при чему би се гасоводи укрштали са нафтоводом прилазећи испод нафтовода.
Од овог места се сва три цевовода воде кроз коридор, према североистоку, паралелно са трасом постојећег железничког колосека и на дубинама од по 1,35 m. Мерено од западне ивице коридора на растојању од 5 m налазио би се гасовод RG 04-11/II, на растојању од 15 m гасовод RG 04-11 и на растојању од 25 m нафтовод DN1. 
На стационажи коридора ст. 2+636.00 цевоводи пролазе испод пута кроз заштитне цеви, настављају у правцу североисток до скретања које је предвиђено код стационаже 3+640 под углом од 60°, и полупречницима кривина 55 m за нафтовод и 45 m за гасоводе, скрећу у правцу југоистока. Непосредно после скретања, на стационажи коридора ст. 3+763.83 km, цевоводи пролазе прво испод пруге, а одмах затим и испод пута. Укрштања са пругом и путем су предвиђена кроз заштитне цеви.
На овом делу коридора, мерено од северне стране коридора, на растојању од 15 m налази се гасовод RG 04-11/II, на растојању од 25 m гасовод RG 04-11 и на растојању од 35 m нафтовод DN1.
Овај правац цевоводи задржавају до следећег скретања према југоистоку, код стационаже коридора 5+950, под углом од 40° и са полупречницима кривина 55 м за нафтовод и 45 m за гасоводе. Непосредно после скретања, на стационажи коридора ст. 5+960 km цевоводи пролазе прво испод канала, заштићени бетонском оплатом, а затим и испод пруге кроз заштитне цеви.
Даље цевоводи задржавају југоисточни правац и предвиђена растојања, мерено од северозападне стране коридора, 15 m за гасовод RG 04-11/II, 25 m за гасовод RG 04-11 и 35 m за нафтовод DN1. На стационажи коридора 6+104 km цевоводи се укрштају са локалним путем и пролазе испод њега кроз заштитне цеви.
Код стационаже коридора 7+200 km цевоводи се срећу са трасом постојећег колосека. Нафтовод пролази праволинијски испод пруге кроз заштитну цев док гасоводи пролазе испред пруге кроз заштитну цев и скрећу према североистоку под углом од 65°, са полупречником кривина од 45 m, и повезује се са постојећим гасоводима RG 04-11 и RG 04-11/II.
Непосредно после проласка испод пруге нафтовод DN1 скреће у правцу југозапада под углом од 60° и са полупречником кривине од 55 m. На овом делу коридора нафтовод DN1 се води, на растојању од 5 m од северне стране коридора. Нафтовод DN1 најпре пролази испод надвожњака кроз заштитну цев, на стационажи ст. 7+380, а затим испод локалног пута на стационажи ст. 7+690, такође кроз заштитну цев. Даље, планирана нова траса нафтовода DN1 се два пута укршта са каналима и пролази испод канала, са заштитом од бетонске оплате, на стационажама ст. 8+020 и ст. 8+140.
После проласка испод канала нафтовод DN1 скреће према југозападу, под углом од око 100°. Након овог скретања, планирана нова траса нафтовода се води паралелно са аутопутем на растојању од 5 m од југоисточне стране коридора и пролази испод два канала, са заштитом од бетонске оплате, на стационажама ст. 9+480 и ст. 9+690.
Пројектант је на овом делу коридора предвидео простор, између нафтовода DN1 и аутопута, за евентуално измештање нафтовода Надрљан – Нови Сад, означен као NNS, и нафтовода Елемир – Нови Сад, означен као ENS, и будућих продуктовода.
После проласка испод канала, нафтовод DN1 скреће према југоистоку под углом од 13° удаљавајући се од аутопута и још једном, према аутопуту под углом од 10°, и даље задржавајући растојање од 5 m од североисточне стране коридора и на стационажи ст. 11+030. пролази испод локалног пута, кроз заштитну цев.
Нафтовод DN1 код стационаже коридора 11+180, скреће према југозападу под углом 100°, и код стационаже 11+250 се укршта са каналом, пролазећи испод канала, заштићен бетонском оплатом. Код стационаже коридора 11+510 нафтовод DN1 се укршта са аутопутем Е-75, под углом од 90° и пролази испод аутопута Е-75 заштићен заштитном цеви и уклапа се у постојећи енергетски коридор.
 
2.4. Однос према другим инфраструктурним системима
 
За потребе дефинисања односа према другим инфраструктурним системима у овом концепту, одређени су значајни постојећи и планирани инфраструктурни системи у оквиру коридора магистралне инфраструктуре на коридору X и бочним правцима (укрштањима са регионалним системима и мрежама), користе се критеријуми утврђени планском документацијом за инфраструктурне коридоре. 
Планском документацијом за коридор X, дефинисане су мере заштите од буке од аутопута, ваздуха, земљишта, вода, смањења негативних утицаја на живи свет, спречавање хемијских удеса. Негативни утицаји потичу од самог тела саобраћајнице, положаја саобраћајнице (саобраћајница у долини), положаја трасе и изградња насипа и усека, изградња насипа, пресецањем шума, пресецање влажних станишта, док су за осетљива подручја означени: (1) терени са високим нивоом подземне воде, влажна земљишта и стараче; (2) узане долине река и потока; (3) визуелно атрактивне локације и спомен подручја; (4) долине; (5) шуме, живице и шибља; (6) обале са трском, потоци, мочваре и влажне ливаде. Ови утицаји немају већи значај на рад система продуктовода у оквиру коридора. Такође, систем продуктовода, нема већи утицај на рад ових система, укључујући и сам процес изградње.
Утврђене су зоне утицаја на животну средину и ширина заштитних појасева, за постојеће и планиране магистралне инфраструктурне системе у инфраструктурном коридору.
Укрштања са другим системима морају пројектном документацијом бити тако решена да не угрожавају редовни рад, што подразумева безбедан и поузданост рад система продуктовода и других инфраструктурних система.
 
Табела 3. Табеларни преглед зона утицаја на животну средину и ширина заштитних појасева инфраструктурних система




Р. бр.


Инфраструктурни систем


Поремећај функционисања предела / слике предела


Ширина заштитног појаса (м)






1.


Аутопут


180 + 180 – ниво буке до 65 db (A)
300 + 300 – ниво буке до 60 db (A)
700 + 700 – ниво буке до 50 db (A)


300 +300




2.


Железничка пруга


100 + 100 уз мере заштите


125 +125




3.


Оптички каблови


/


5 + 5




4.


Пловни пут


/


150 + 150




5.


Гасовод


/


50 + 50




Извор: Просторни план подручја инфраструктурног коридора аутопута Е – 75, деоница Београд – Ниш
 
Просторним планом подручја инфраструктурног коридора аутопута Е – 75, деоница Београд – Ниш, утврђене су мере заштите животне средине и предела, које се примењују у даљој разради одговарајућим урбанистичким плановима и актима утврђеним законом на планском подручју и техничкој документацији за утврђивање траса планираних магистралних инфраструктурних система и објеката, и то мере: (а) заштите земљишта, подземних и површинских вода; (б) заштите од буке и вибрација; (в) заштите од загађеног ваздуха; (г) за руковање чврстим отпадом; (д) заштите од удеса цистерни са опасним и токсичним хемијским материјама; (ђ) додатне мере заштите животне средине на функционалним и пратећим садржајима аутопута; (е) за контролу стања животне средине у току експлоатације аутопута; (ж) за унапређење постојећег стања вегетације; (з) за реализацију садње планиране вегетације са заштитном функцијом; (и) естетског уређења инфраструктурног коридора; (ј) заштите дивљачи.
Наведене зоне и мере су основ за дефинисање критеријума уређења, заштитних мера и ширина појасева система продуктовода.
 
ПЛАНСКА РЕШЕЊА
 
Просторним планом, као и стратешком проценом, обавиће се оцена ефеката изградње система продуктовода, на: (а) развој локалних самоуправа и заједница, (б) развој појединих делатности које захтевају енергетску поузданост (пољопривреда, индустрија и друга привреда); (в) усклађивање развојних, физичких (просторних) и еколошких захтева, између система продуктовода и непосредног окружења; (г) усклађивање и утврђивање трасе цевовода са другим магистралним инфраструктурним системима у инфраструктурном коридору; (д) усклађивање и утврђивање траса саобраћајне и других магистралних инфраструктурних система, утврђивање положаја и услова изградње и уређења чворишта укрштања појединих траса, ради укључивања у европски транспортни систем; (ђ) утврђивање планских елемената и критеријума за доношење инвестиционих одлука и избор локација за нове привредне објекте. За потребе овог плана приказани су кључни фактори просторног развоја, и то: (а) демографски развој, (б) мрежа насеља, (в) економски и привредни рзавој, (г) природна добра, (д) културна добра.
 
I. УТИЦАЈ НА ПРИРОДНА, КУЛТУРНА ДОБРА, ЖИВОТНУ СРЕДИНУ И МЕРЕ ЗАШТИТЕ
 
На самом утицајном подручју коридора продуктовода нема заштићених природних и културних добара. 
На широј територији коридора продуктовода налази се 25 заштићених природних добара (у целини или делом), заступљених у виду 2 специјална резервата природе (СРП), предео нарочите природне лепоте (ПНПЛ), 2 заштићене околине непокретног културног добра (ЗОНКД) и 20 споменика природе (СП).
При реализацији планираних радова, инвеститор и извођач радова се морају придржавати следећих мера заштите природних добара:
1) уколико се у току земљаних радова на припреми локације наиђе на геолошко-палеонтолошко или минералошко-петрографске појаве за које се претпоставља да имају својство природног добра, извођач радова је дужан да о томе обавести надлежни завод за заштиту природе и да предузме све мере како се природно добро не би оштетило до доласка овлашћеног лица;
2) при свим активностима на изградњи продуктовода и прецизнијем дефинисању његове трасе извођач радова мора се стриктно придржавати мера заштите које су дефинисане актом о заштити појединачних природних добара, као и општих мера и услова заштите дефинисаних Законом о заштити животне средине;
3) коначни избор трасе треба да буде резултат детаљне локационе анализе у којој ће се приоритет дати и заштити природних добара, заштити зелених и других јавних површина (ово се нарочито односи за очекиване/могуће акцидентне ситуације код објеката као што је предметни продуктовод);
4) на деловима где траса евентуално пролази кроз зелене површине, размотрити начин реализације радова у циљу што мањег деградирања простора;
5) уколико се на траси и у коридору продуктовода нађу вреднија стабла дрвећа или примерци биљних врста за које се претпоставља да представљају заштићене природне реткости, о томе обавестити надлежни завод за заштиту природе ради обављања стручног надзора и предузимања одговарајућих мера;
6) уколико се дуж дела трасе продуктовода који се полаже у засебан ров налази дрворед или појединачна стабла, ископ земље се мора обавити ручно, а не машински, да би се што више сачувао коренов систем стабла;
7) ако траса пролази кроз шуму, траса се мора водити тако да се уклони што мањи број стабала, без обзира на њихову појединачну вредност; у овом случају заштитни појас и ширину рова треба смањити на неопходни минимум;
8) стабла у близини трасе обезбедити од оштећења услед манипулације грађевинских машина и транспортних средстава или складиштења опреме, инсталација, грађевинског материјала и др.;
9) како траса на више места пролази преко или уз водотоке, канале и друге хидролошке објекте, неопходно је обратити пажњу на приобалну вегетацију и сачувати је максимално или је након завршетка радова вратити у првобитно стање;
10) депоновање вишка земље и опреме, макар и привремено, није дозвољено у заштићеним природним добрима и заштићеној околини непокретних културних добара;
11) након окончања радова морају се све површине довести у првобитно стање.
У циљу интегративне заштите, културно наслеђе планског подручја посматра се као необновљив ресурс једнак по значају другим ресурсима, извор идентификације и културни капитал који се може користити за разне врсте обнове и развоја.
На подручју Просторног плана утврђују се следеће мере заштите за утврђена и добра под претходном заштитом, као и заштићене околине културних добара:
1) на утврђеним културним добрима и добрима под претходном заштитом не може се вршити раскопавање, рушење, преправљање или било какви радови који могу да наруше својства културног добра без претходно утврђених услова и сагласности надлежног завода за заштиту споменика културе;
2) ако се у току ископа земље наиђе на археолошка налазишта или остатке ранијих култура, извођач радова је дужан да одмах, без одлагања прекине радове и обавести надлежни завод за заштиту споменика културе и предузме мере да се налаз не уништи и не оштети и да се сачува на месту и у положају у коме је откривен;
3) добра која уживају претходну заштиту не смеју се оштетити, уништити, нити може да се мења њихов изглед, својство или намена;
4) на утврђеним културним добрима и добрима под претходном заштитом, као и у заштићеној околини непокретних културних добара, није дозвољено депоновање вишка земље и опреме, макар и привремено;
5) приступни путеви могу се отварати само ван заштићених подручја непокретних културних добара;
6) дуж планиране трасе продуктовода извршити археолошко рекогносцирање терена;
7) обезбедити археолошки надзор узимајући у обзир да траса продуктовода може обухватити и нове до сада неевидентиране археолошке локалитете;
8) забрањује се неовлашћено копање, одношење камена и земље са археолошких налазишта;
9) подносилац захтева, односно инвеститор је дужан да се у поступку израде урбанистичких планова обрати територијално надлежном заводу за заштиту споменика културе ради издавања услова и сагласности и омогући да у оквиру граница плана стручна служба обави проспекцију и евиденцију добара под претходном заштитом.
 
1. Мере заштите животне средине
 
Животна средина је на подручју Просторног плана у већој мери очувана, али с обзиром на намену самих објеката (транспорт продуката нафте), носи одређени степен ризика са аспекта негативних утицаја на животну средину. Према индикатору који приказује притисак на животну средину од урбанизације, транспортне мреже и интензивне пољопривредне производње за природне вредности, подручје Просторног плана је ниско осетљиво до средње осетљиво подручје. Део трасе продуктовода који пролази кроз подручје Војводине карактерише се релативно малом осетљивошћу, док се регион централне Србије, због комплексног и хетерогеног састава, карактерише као регион ниске до средње осетљивости. Ипак најосетљивије делове трасе представљају простране алувијалне равни реке Дунава (у подручју Дунава, Панчева и Ковина), Тисе, Велике и Јужне Мораве.
Са аспекта заштите животне средине на планском подручју се издвајају следеће целине: 
1) подручја под пољопривредним земљиштем (ратарско-сточарска производња) – представљају подручја кроз које предложена траса продуктовода највећим делом пролази;
2) подручја под водним земљиштем (алувијалне равни река Дунава (у подручју Дунава, Панчева и Ковина), Тисе, Велике и Јужне Мораве) - могу бити од посебног значаја због постојања услова високе водопропусности и постојања изворишта за водоснабдевање на бази подземних вода. Већи део трасе продуктовода кроз централну Србију прати ободне делове алувијалне равни Велике Мораве и Јужне Мораве. У зонама непосредне заштите изворишта водоснабдевања биће потребно посебним пројектима обезбедити рад са вишим нивоом мониторинга и примене превентивних мера заштите;
3) подручја геолошки и хидролошки осетљивих формација (опасност од загађења земљишта и подземних вода) – објекат цевовода за транспорт нафтних продуката карактерише низак ризик од загађења у условима редовног рада, а висок у условима хаварија (акцидентних излива). Траса продуктовода може пролазити кроз подручја повишене рањивости (нпр. изворишта за водоснабдевање на бази подземних вода формирана у плитким квартарним наслагама високе водопропусности), али због непостојања значајно загађујућег оптерећења у условима редовног рада ризик загађења може се оценити као средњи до низак;
4) подручја заштићених природних и културних добара на којима је неопходна примена утврђених мера заштите, као и подручја узаних долина река и потока, живице и шибља, обале са трском, потоци, мочваре и влажне ливаде (Тителски брег и узана долина Багрданске клисуре).
Утицај продуктовода на животну средину може се посматрати током три фазе – фазе изградње продуктовода, период редовног рада продуктовода и фазе акцидента, док утицај рада терминала на животну средину представља засебну целину. У току изградње продуктовода потенцијални проблем се може јавити при утицају на површинске воде, док у периоду експлоатације продуктовода потенцијални ризици везани су за акцидентне ситуације које могу довести до цурења продуката нафте.
Ваздух – На планском подручју је ваздух у целини задовољавајућег квалитета, изузев у градским подручјима као што су Нови Сад (рафинерија нафте), Панчево (хемијска и петрохемијска индустрија), Београд (индустрија, саобраћај, депоније), Смедерево (железара, депонија сировина), Алексинац (рудник угља) и Ниш, где загађивање ваздуха потиче од термоенергетских и индустријских постројења, саобраћаја, посебно транзитног саобраћаја, индивидуалних ложишта и других, као и Велики Бачки канал (на делу Црвенка – Кула – Врбас).
У фази изградње продуктовода, у облику дифузних извора емисије у ваздух јавиће се продукти сагоревања горива из возила и механизације, емисије током процеса заваривања, прашење услед ископавања и других земљаних и грађевинских радова. У периоду експлоатације продуктовода, неће бити значајнијих извора емисије у ваздух. Утицај рада терминала на животну средину огледа се у емисијама лако испарљивих једињења (VOC). Услед испаравања горива, током складиштења, претакања, мешања горива са адитивима, утовара/истовара транспортних алата, црева, прикључака настају тзв. „складишни губици” и „радни губици” и том приликом јавља се емисија VOC.
Површинске воде – Kвалитет Дунава и поред великог загађења, остаје унутар класе II–III, углавном захваљујући великом капацитету разблаживања. Токсичне загађујуће материје, испуштене из великих индустријских центара (Новог Сада, Панчева, Смедерева, Београда) и отпадне воде из земаља које се налазе узводно, оптерећене како органским загађењем тако и тешким металима, задржавају се у акумулационом Ђердапском језеру. Река Тиса улази у Републику Србију као река III класе, а карактеристично за прекограничне реке је да су загађене нутријентима, нафтом, тешким металима и органским материјама. Канал Дунав – Тиса – Дунав и секундарни иригациони и транспортни канали у Војводини су веома загађени, услед испуштања непречишћених индустријских и комуналних отпадних вода и дренажних вода из пољопривреде. Квалитет Велике и Јужне Мораве, није на задовољавајућем нивоу, јер су воде оптерећене органским загађењем. Квалитет површинских вода приказан је у Табели 4.
 
Табела 4. Стање квалитета река Дунава, ДТД, Тисе, Велике и Јужне Мораве, 2008. година




Река


Дунав


ДТД


Тиса


Велика Морава


Јужна Морава




Мерна станица


Бездан


Панчево


Смедерево


Сомбор


Нови Сад


Тител


Параћин


Свилајнац


Алексинац




Захтевана класа


II


II


II


IIA


IIA


II


IIA


III


IIA




Стварна класа


III


III


III


III/IV


IV


III/IV


III/IV


III/IV


III/IV




Извор: Републички хидрометеролошки завод Србије
 
Траса будућег продуктовода пресецаће различите природне површинске токове и вештачке дренажне и иригационе канале: 2 прелаза Дунава, 1 прелаз Велике Мораве, 1 прелаз Тамиша, 1 прелаз Тисе и 1 прелаз Канала Дунав – Тиса – Дунав, као и више прелаза преко мањих површинских токова. 
Током извођења земљаних и грађевинских радова квалитет природних реципијената би потенцијално могао бити нарушен, посебно у погледу појаве отпадних вода са знатно повишеним садржајем суспендованих материја. Посебно захтевну операцију представља постављање цевовода у зони преласка преко површинских водених токова. Савремене технологије преласка реке подразумевају употребу неколико основних техника од којих је најефикаснија техника подбушивања испод водног тела, односно инсталација цевовода применом методе усмереног бушења у подини речних корита. Усмерено бушење испод водних токова данас представља рутински примењивано решење и као најзначајније предности ове методе убрајају се управо ниски директни утицаји на животну средину као и релативно низак ризик појаве загађења. Главни ризици ове методе везују се за управљање флуидом за бушење, обзиром на чињеницу да се постављање гарнитуре за усмерено бушење са свом пратећом инфраструктуром (базени за циркулацију флуида за бушење, компресори, итд.) налазе у приобалној зони која у литолошком саставу најчешће одговара алувијалним наслагама састављеним од шљункова и пескова високе водопропусности и самим тим трансмисибилности загађујућих материја.
Прелазак преко водених токова површинским раскопом/просецањем водених токова може имати за последицу подизање нивоа воде, повећање брзине тока који могу резултовати у плављењу самог рова као и околног земљишта.
За случај тестирања продуктовода водом као радним флуидом (у фази након полагања а пре пуштања у експлоатацију), потребно је обезбедити велике количине воде које би се морале обезбедити било из наменско бушених и инсталираних бунара или из површинских токова. У том случају утицај се огледа у експлоатацији природних водних ресурса. Посебно осетљиву активност представља испуштање огромне количине воде након тестирања. Ова вода је загађена и њено упуштање у природни реципијент мора бити предмет засебног пројекта третмана уз постизање сагласности са надлежним министарствима око одабира природног реципијента за пријем ових вода.
У периоду експлоатације продуктовода основни утицаји на површинске токове везани су за ризик од акцидентних излива приликом пуцања продуктовода или излива у манипулацији горивом на терминалима.
Отпадне воде на складишним терминалима састоје се од ефлуената које чине: дренирана вода са дна резервоара, зауљене атмосферске воде и све друге отпадне воде које садрже одвојено фазу и растворене нафтне угљоводонике. Отпадне воде могу садржати и метале и феноле, суспендоване материје и фекалне колиформне бактерије. Зауљене отпадне воде би требало да прођу примарни третман преко уљних сепаратора пре њиховог коначног упуштања у канализацију или природни реципијент.
Подземне воде – У фази изградње продуктовода на појединим деоницама, у зависности од филтрационих карактеристика земљишта и дубине подземних вода на специфичном локалитету, извођач ће вршити привремена одводњавања ископа. Одводњавање значајнијих размера може условити промене у режиму подземних вода тзв. прве издани и потенцијално утицати на локално водоснабдевање у зони радова.
У фази експлоатације продуктовода највећи потенцијални ризик по животну средину везан је за цурења и акцидентне изливе нафтних продуката из продуктовода. Иако је ризик од излива веома мали у условима пуне примене заштитних техничких и других мера, последице по загађење подземне средине могу бити веома значајне.
Посебно осетљива подручја представљаће, у литолошком и хидрогеолошком смислу, незаштићене изданске зоне као што су подручја отворених карстних терена и алувијалних наноса у зони речних токова, где је водопропусност а самим тим и пропагација загађујућих материја велика.
Земљиште – Изградња продуктовода захтева привремено заузимање земљишта током извођења земљаних и грађевинских радова и трајно заузимање земљишта дуж трасе продуктовода.
Земљани радови и ископ ровова могу довести до промена у структури и квалитету земљишта као и до ерозије и збијања. Грађевински и земљани радови могу утицати на механичко оштећење земљишта током ископа ровова, губитак површинског слоја земљишта, нарушавање структуре тла, измену физичких и хемијских својстава, потенцијално мешање површинског слоја и подинског слоја земљишта (хумуса) и збијање, измене у условима дренаже земљишта у ширем појасу око радова и ерозију земљишта на теренима са нагибом.
Уколико се возила и механизација крећу ван утврђених зона и приступних путева то може утицати на додатно оштећење вегетације и нарушавање површинског слоја земљишта. Током извођења грађевинских радова настајаће грађевински и комунални отпад чије неконтролисано одлагање може изазвати локална загађења земљишта. Током радова, услед складиштења и манипулације горивом, уљима и мазивима постоји могућност загађења земљишта и подземних вода у случају цурења ових материја.
Током редовног рада продуктовода основни утицаји на квалитет земљиште и подземних вода везују се за потенцијална цурења. Утицај на земљиште се може остварити и приликом радова на одржавању али ови утицаји су малог обима и ограничени.
У склопу рада складишних терминала у којим се генерише отпадни муљ (уљна фаза) који се временом таложи на дну резервоара и садржи воду, остатке горива и чврсте материје. Отпадни муљ има својства опасног отпада и стога се мора одлагати под контролисаним условима.
Флора и фауна – Заузимање земљишта и рашчишћавање терена неминовно утичу на губитак природних станишта флоре и фауне. Радови на рашчишћавању терена захтевају уклањање вегетације дуж трасе продуктовода. Ове активности могу довести до нарушавања екосистема и губитака станишта, посебно живих организама у земљишту.
Изградња и експлоатација продуктовода могу утицати на биљни и животињски свет привременим или трајним нарушавањем стабилности станишта, нарушавањем миграционих путева и изменама дневног и сезонског режима кретања животиња, као и потенцијалним загађењем станишта – емисијама прашине, буком, потенцијалним изливањем загађујућих материја.
Бука и вибрације – Буку и вибрације дуж трасе узроковаће механизација која се користи за извођење земљаних и других грађевинских радова. Активности које генеришу буку током изградње продуктовода су рашчишћавање терена, ископ ровова, повезивање цеви и заваривање, полагање цеви и затрпавање ровова.
Рад продуктовода нема значајнијих извора буке у животној средини осим локално у зонама рада црпних станица, агрегата и сличних уређаја.
Отпад – Током изградње продуктовода, односно приликом извођења грађевинских радова настајаће различите врсте грађевинског и комуналног отпада, који се мора одлагати на за то предвиђене локације.
Током рада терминала настаје отпадни муљ (уљна фаза) који се временом таложи на дну резервоара и садржи воду, остатке горива и чврсте материје. Отпадни муљ има својства опасног отпада и стога се мора одлагати под контролисаним условима.
Од осталих врста опасног отпада – отпадни абсорбенти и други материјали за сакупљање изливеног садржаја резервоара морају се одлагати под контролисаним условима, односно у складу са правном регулативом за ову област.
Потенцијалне акцидентне ситуације – Потенцијалне акцидентне ситуације могу довести до цурења продуката нафте и потенцијалног загађења земљишта и подземних вода али и површинских токова услед оштећења и пуцања продуктовода, неисправних делова продуктоводне мреже, ненамерних утицаја треће стране и природних непогода.
Посебно значајан ризик представљају прелази продуктовода преко водотока када у случају акцидента постоји могућност изливања продуката нафте.
Складиштење течних запаљивих материја на терминалима носи потенцијални ризик од изливања ових материја из резервоара, цеви, пумпи или вентила током претакања. Како продукти нафте спадају у запаљиве материје, постоји и ризик од пожара. Складиштење течних запаљивих материја на терминалима обављаће се у складу са правном регулативом за ову област.
Циљеви развоја – Основни циљ заштите животне средине на планском подручју је очување и унапређење квалитета природних вредности и животне средине, уз примену начела превенције и предострожности и начела одрживог развоја у будућем развоју подручја. Основни циљ се реализује кроз следеће циљеве:
1) Заштита и очување квалитета ваздуха;
2) Заштита површинских и подземних вода; 
3) Заштита земљишта од загађења и деградације;
4) Заштита биљног и животињског света;
5) Заштита од буке и вибрација;
6) Унапређење управљања отпадом.
Заштита и унапређење квалитета животне средине оствариваће се спровођењем следећих мера: 
1) Организационе мере:
У процесу пројектовања и припрема за изградњу продуктовода у више наврата ће се анализирати услови заштите животне средине у зависности од фазе и детаљности пројеката. У складу са важећом домаћом и европском законском регулативом потребно је, усклађено са фазама изградње израдити одговарајуће Студије и то:
Студија почетног („нултог”) стања животне средине (енгл. Environmental Baseline Assessment Study) – студијом ће се анализирати и оценити чиниоци животне средине дуж трасе продуктовода и у широј зони терминала и утврдити осетљивост тих чинилаца.
Студија о процени утицаја пројекта продуктовода на животну средину (енгл. Environmental Impact Assessment EIA) – студија ће поред анализе осетљивости чинилаца животне средине предвидети непосредне и посредне утицаје пројекта изградње и експлоатације продуктовода и терминала на чиниоце животне средине, као и мере и услови за спречавање, смањење и отклањање штетних утицаја на животну средину и здравље људи.
Поред израде основних наведених Студија у склопу пројектованих организационих мера биће потребно спровести и израдити читав низ одговарајућих планова, програма и техничких процедура од којих издвајамо следеће:
Планови за реаговање у ванредним ситуацијама:
(1) план за спречавање и контролу изливања који узима у обзир могуће случајеве изливања и величину њихових последица. Планом се мора предвидети учешће одговарајућег броја обучених људи у санацији изливања;
(2) план реаговања у случају пожара који предвиђа учешће одговарајућег броја обучених људи. План мора предвидети комуникацију са локалним органима власти и објектима у непосредној близини.
Мере приликом набавке опреме – Приликом набавке опреме посебну пажњу обратити на примену стандарда из области заштите животне средине.
2) Мере током извођења радова на изградњи продуктовода:
Мере заштите квалитета ваздуха:
Током изградње продуктовода, као извор емисије у ваздух јавиће се продукти сагоревања горива из возила и механизације и прашење услед ископавања и других грађевинских радова. Током експлоатације продуктовода, емисије у ваздух ће се јавити у виду издувних гасова из возила.
– потребно је примењивати технике за обарање прашине (прскање – влажење путева, употеба циклона и др.) у условима када се насељена места, или значајнији биљни и животињски рецептори налазе у зони од 300 m од линије ископа;
– потребно је да редовни технички прегледи у склопу одржавање возила укључе редовну контролу квалитета издувних гасова.
(1) Мере заштите површинских токова:
Траса будућег продуктовода пресецаће постојеће мање или веће природне површинске токове као вештачке дренажне и иригационе канале.
– тамо где је могуће ток треба одржавати активним током извођења радова уз употребу техника препумпавања, привременог зацевљивања тока, измештања тока;
– након завршетка радова на постављању продуктовода потребно је довести водотоке канале у првобитно стање;
– уколико су неопходне интервенције на самој обали или кориту водотока, радови треба да буду изведени уз помоћ материјала као што је камен (камене облеге), плетери, затрављени земљани насипи и слично;
– у случајевима када је неопходно извршити прекид тока предузети мере да трајање прекида буде минимално;
– спречавати/Вршити контролисано испуштања седимента у површинске токове уз употребу баријера, изградњом дренажних канала и сл.;
– како траса на више места пролази уз водотоке, канале и друге хидролошке објекте, неопходно је обратити пажњу на приобалну вегетацију и сачувати је максимално или је након завршетка радова вратити у првобитно стање. 
(2) Мере у току извођења хоризонталног и усмереног бушења:
Извођење хоризонталног и усмереног бушења у зонама осетљивих рецептора (површински токови, хидрогеолошких рањиве формације) могу довести до загађења истих услед коришћења флуида за бушење који садрже токсичне адитиве.
– складиштење исплачног флуида за бушење дозволити само у ограђеним и заштићеним местима;
– избећи употреба токсичних адитива у флуиду за бушење, посебно у зонама река и другим хидрогеолошки осетљивим подручјима.
(3) Ерозија и промене у структури и квалитету земљишта:
Радови на ископима могу довести до промена у структури и квалитету земљишта као резултат ерозије и збијања.
– потребно је применити низ одговарајућих процедура и мера током ископа и одводњавања земљишта које ће обезбедити што мање нарушавање структуре и квалитета земљишта у ширем појасу око радова;
– применити почетне и завршне мере уклањања и повратка затрављеног хумусног слоја;
– поново извршити засаде вегетације у зонама подложним појави ерозије;
– на деловима где траса о пролази кроз обрадиве површине, размотрити начин реализације радова у циљу што мањег деградирања простора;
– на деловима траса кроз обрадиве површине, посебно највреднијих класа, треба размотрити умањење ширине канала и заштитне зоне како би се ово земљиште у што већој мери очувало за основну намену;
– ако траса пролази кроз шуму, траса се мора водити тако да да се уклони што мањи број стабала, без обзира на њихову појединачну вредност. У овом случају, заштитни појас и ширину рова треба смањити на неопходни минимум;
– како траса на више места пролази уз водотоке, канале и друге хидролошке објекте, неопходно је обратити пажњу на приобалну вегетацију и сачувати је максимално или је након завршетка радова вратити у првобитно стање. Уколико су неопходне интервенције на самој обали или кориту водотока, радови треба да буду изведени уз помоћ материјала као што је камен (камене облеге), плетери, затрављени земљани насипи и слично;
– на местима где се траса продуктовода укршта са водотоцима и где се продуктовод укопава, након радова корито водотока се мора вратити у првобитно стање;
– ако се при укопавању продуктовода у корито користи бетон, горњи део бетониране површине мора бити обложен каменом кога има у кориту водотока;
– приликом ископа, издвојити хумус, засебно га депоновати на претходно утврђеним местима дуж трасе продуктовода, обезбедити од разношења и спирања и искористити за санацију терена након завршетка радова.
(4) Управљање подземним водама:
Обезбедити адекватно управљање подземним водама које ће се појавити у рову током ископа. У зависности од водопропусности земљишта, дубине подземних вода на специфичном локалитету Извођач ће вршити привремена одводњавања рова.
- потребно је да се режим црпења током одводњавања прилагоди да обезбеди минималне губитке воде из локалне издани;
- потребно је обезбедити елементарни третман загађених исцрпених вода пре упуштања у реципијент.
(5) Управљање отпадним водама:
Испуштање отпадних вода у природне реципијенте (површинске токове, упојне јаме, на незаштићено земљиште и сл.) у фази извођења радова мора бити контролисано уз употребу основних третмана.
– тамо где је неопходно загађене отпадне воде упуштати у природни реципијенте уз употребу филтерских медија;
– након изградње а пре пуштања у рад, фаза тестирања цевовода под притиском подразумева употребу велике количине воде. Након обављених тестирања, вода из цевовода садржаће повећане концентрације суспендованих материја. Потребно је њено контролисано упуштање у природне реципијенте са ом применом неког од предтретмана.
(6) Управљање опасним материјама:
Потребно је развити и применити детаљне процедуре за управљање опасним материјама у фази извођења радова на продуктоводу. Неки од основних мера у смислу доброг управљања опасним материјама су следеће:
– складиштење опасних материја које ће се користити у процесу градње не може се обављати у плавним подручјима, зонама са високим нивоом подземних вода као и у појасу од 30 m у односу на водотоке;
– складиштење опасних материја може се обављати у посебно одређеним и обележеним просторима уз примену одговарајућих мера као што су (секундарни прихвати, непропусне подлоге, контролисана дренирање, ограничен приступ, означавање);
– редовно вођење евиденције о употреби опасних материја и одржавање и ажурирање Уверења о опасној материји (МSDS);
– редовна обука радника који управљају опасним материјама;
– поседовање опреме за брзу реакцију и санацију излива.
(7) Заштита екосистема и спречавање губитака станишта:
Радови на рашчишћавању терена подразумевају уклањање вегетације дуж трасе продуктовода. Ове активности могу довести до нарушавања екосистема и губитака станишта, посебно живих организама у земљишту. У том циљу потребно је примењивати наведене мере:
– приступне путеве отварати ван их заштићених подручја;
– ограничити кретање возила и механизације у оквирима утврђених и обележених зона и приступних путева;
– уколико током рашчишћавања буде неопходно сечење стабала, дрво локално продавати;
– биљни отпад одлагати на локалне комуналне депоније;
– поново посадити одговарајуће врсте вегетације у складу са укупним ендемским карактеристикама подручја и карактеристикама станишта;
– по завршетку радова уклонити све привремено постављене објекте и привремене приступне путеве.
(8) Заштита од буке:
Буку дуж трасе изазива механизација која се користи за извођење земљаних и других грађевинских радова. Потребно је:
– обезбедити редовно одржавање возила и механизације;
– радове изводити у дневном режиму;
– не остављати упаљене моторе на возилима и механизацији када се не користе;
– у случају специфичних активности које узрокују повишени ниво буке (преко 120 dB (А) ), правовремено обавестити локално становништво у кругу од 1 km од извора буке;
– извођач радова има обавезу да се стриктно придржава прописа који се односе на максимално дозвољени ниво буке.
(9) Управљање отпадом:
Мере за управљање отпадом током изградње продуктовода – Током извођења грађевинских радова настајаће различите врсте грађевинског и комуналног отпада:
– дуж трасе изградње продуктовода обезбедити одговарајуће локације за привремено одлагање отпада на прописаној удаљености од најближег водотока;
– привремене локације за одлагање отпада (депоније) морају бити одговарајућег капацитета и са непропусном подлогом;
– отпад одвајати по типовима и одвојено складиштити;
– склопити уговор са организацијом овлашћеном за транспорт отпада;
– вишак земље из ископа однети на одговарајућу депонију, односно локацију коју ће утврдити надлежни комунални орган општине или града, а време депоновања на лицу места максимално скратити.
Мере за одлагање опасног отпада који настаје у терминалима – Током рада терминала настаје отпадни муљ (уљна фаза) који се временом таложи на дну резервоара и садржи воду, остатке горива и чврсте материје. Отпадни муљ има својства опасног отпада и стога се мора одлагати под контролисаним условима. У Републици Србији још увек не постоји депоније за одлагање опасног отпада, стога:
– опасни отпад се мора одлагати у постојећим наменским објектима за одлагање муља у оквиру Рафинерија док се не створе услови за његово крајње одлагање и третман.
Од осталих врста опасног отпада – отпадни абсорбенти и други материјали за сакупљање изливеног садржаја резервоара морају се одлагати под контролисаним условима.
– потребно је склопити уговор са организацијом овлашћеном за транспорт и третман опасног отпада.
Остале мере заштите:
– при извођењу радова у деловима појединих урбаних, сеоских насеља и засеоцима треба имати у виду да се ради о зонама са стамбеним објектима, те да динамику радова и обим дневног ангажмана на полагању продуктовода прилагодити овој чињеници;
– кроз дефинисање мера заштите животне средине временски ограничити извођење свих радова дуж делова трасе продуктовода који се налазе у близини стамбених објеката; 
– уколико при планираним радовима дође до хаварије на грађевинским машинама или транспортним средствима и изливања горива, уља и других опасних и штетних материја у земљиште, неопходно је евакуисати загађено земљиште на место и под условима надлежне комуналне службе, а локацију санирати; 
– обавезно је у склопу инвестиционо-техничке документације обрадити и део који се односи на организацију градилишта као и санацију и уређење терена и да предвидети средства за извођење ових радова. Обавезно предвидети организацију градилишта са што мањим привременим заузећима терена, а санацијом обухватити уређење и озелењавање заштитног појаса као и санацију свих оштећења који ће настати током извођења радова (уређење простора за градилиште, санацију приступних, привремених путева и др.);
– након окончања радова морају се уклонити све машине, складишта и други објекти, резервни делови и сл. и све површине довести у првобитно стање. 
3) Редовне техничке мере опремања терминала и продуктовода:
(1) Техничке мере опремања продуктовода:
У фази пројектовања користити све важеће домаће и међународне техничке прописе и стандарде који се односе на:
– систем катодне заштите продуктовода;
– систем за аутоматску детекцију цурења горива;
– уградња блокадних вентила (секцијских вентила) дуж трасе продуктовода;
– постављање заштитних колона већег пречника око основног продуктовода на местима његовог укрштања са путним прелазима; и
– постављање табли упозорења дуж трасе продуктовода, на местима његовог укрштања са каналима, пругама, водотоковима, као и укопавање трака упозорења на 30cm изнад самог продуктовода дуж целе трасе.
Обезбедити примену важећих домаћих и међународних техничких прописа и стандарда у фази пројектовања који ће обезбедити:
– изолациону и катодну заштиту продуктовода применом одговарајућих премаза;
– постављање система за аутоматску детекцију цурења горива;
– уградњу блокадних вентила (секцијских вентила) дуж трасе продуктовода, који у случају оштећења затварају одређене секције продуктовода;
– постављање заштитних обложних колона цеви већег пречника око основног цевовода у циљу заштите подземне средине. Ова мера примењује се на деоницама трасе продуктовода које пролазе кроз осетљива подручја (изворишта за водоснабдевање насељених места заснованих на експлоатацији подземних вода из плитких издани), као и о у зонама других водних тела;
– постављање табли упозорења прописаног облика дуж трасе продуктовода, на растојању 50 до 100 m.
(2) Техничке мере опремања терминала:
Обезбедити примену важећих домаћих и међународних техничких прописа и стандарда у фази пројектовања који ће обезбедити:
– заштиту резервоара од преливања, мерење и контролу протока. Опрема за спречавање преливања треба да укључи нивомере, алармне уређаје и аутоматске системе за престанак рада;
– заштиту од пожара (укључујући хватаче пламена), и уземљење (у циљу спречавања електростатичког пражњења);
– остала стандардна опрема за испоруку горива може укључити употребу „прекидних” вентила на цревима који омогућавају тренутни прекид протока у случају да дође до пуцања током маневрисања цревима;
– секундарни прихвати (танкване) у техничком смислу морају бити пројектовани и усклађени са типом и капацитетом резервоара и осетљивошћу саме локације;
– резервоари треба да буду опремљени дуплим преградама и непропусном подлогом, отпорном на нафтне деривате;
– манипулативне и коловозне површине морају бити непропусне асфалтне и бетонске површине са полиетиленском подлогом у зонама са већим ризиком од потенцијалних цурења и изливања као и ауто и железничким претакалиштима;
– секундарни прихвати на претакалишним местима за вагон-цистерне и аутоцистерне морају бити одговарајућег капацитета усклађеног са капацитетима цистерни, нивелисани, оивичени и повезани са зоном за прихват (ретензијом);
– ретензиона зона треба да буде опремљена гравитационим уљним сепаратором који ће омогућити рутински третман и испуштање прикупљених атмосферских вода;
– поставити уљне сепараторе за предтретман зауљених отпадних вода (од дренирања резервоара и атмосферских вода) пре њиховог упуштања у реципијент. Сепараторе редовно одржавати и празнити;
– емисије лако испарљивих једињења (VOC), током складиштења, претакања, мешања горива са адитивима, утовара/истовара транспортних алата, црева, прикључака (тзв. „складишни губици” и „радни губици”) могу се смањити инсталацијом система за секундарно пречишћавање гасова (рекуперација, каталитичка оксидација, итд.)
4) Мере санације (ремедаијације) загађеног земљишта:
(1) Ремедијација постојећих (историјских) загађених локација на траси продуктовода (пре започињања радова)
Уколико је технички изводљиво и економски оправдано потребно је избећи пролазак трасе продуктовода кроз већ постојећа историјски загађена подручја. Историјска загађења потребно је идентификовати кроз Студију „0” стања животне средине на траси продуктовода.
– постојећа загађења на коридору будућег продуктовода потребно је санирати до мере која ће обезбедити несметане услове за безбедан рад радника у складу са извршеном проценом ризика;
– током санације обезбедити раздвајање загађеног и незагађеног земљишта. Обезбедити безбедно уклањање и трајно одлагање загађеног земљишта.
(2) Ремедијација загађених локација у фази експлоатације продуктовода:
– у оквиру постојећих терминала (или на другим локалитетима уколико ово није изводљиво) потребно је изградити Центре за биоремедијацију земљишта загађеног нафтним угљоводоницима. Овакви објекти у основи представљају ограђене непропусне бетонске површине, са системом дренаже и третмана зауљених вода. Опремљени су системом спринклера и реактора у којима се припремају и умножавају бактеријски сојеви чијом применом се неутралише садржај нафтних угљоводоника у загађеном земљишту. Крајњи циљ је третмана је да се загађено земљиште може превести из категорије опасног отпада у категорију квалитета да се може искористити за насипање и друге сличне намене.
5) Мониторинг и одржавање:
Захтеви по питању степена мониторинга животне средине у директној је вези са типом и осетљивошћу природних ресурса у појединим деловима трасе продуктовода. Мониторинг програм потребно је разрадити и имплементирати како у фази изградње тако и у фази експлоатације.
(1) Мониторинг у фази изградње:
– у фази изградње продуктовода потребно је спроводити различите врсте контроле у рангу од визуелне инспекције привремених система заштите (нпр. Контрола седимента у отпадним водама) до интензивнијег мониторинга квалитета водних тела током извођења радова у близини и испод значајних површинских и подземних водених токова;
– уколико извођење радова подразумева употребу суспензије токсичних супстанци (посебно у фази бушења испод водених токова) захтева се интензиван хемијски ибиолошки мониторинг квалитета угрожених реципијената.
(2) Мониторинг у фази експлоатације:
– редовна контрола продуктовода ради правовремене идентификације могућих оштећења и цурења горива;
– редовно одржавати блокадне вентиле и друге алармне системе и пратити стање продуктовода и његових елемената;
– редовно контролисати емисије VOC из вентила, заптивних елемента и других делова резервоара и у случају детекције концентрације изнад дозвољене, вршити замену делова;
– периодично спроводити контролу дебљине зидова резервоара и контролу напредовања корозионих процеса;
– израда мреже осматрачких бунара уз пратећу периодичну контролу квалитета подземних вода у издвојеним зонама са високим ризиком загађења (значајне издани подземних вода, осетљиве хидрогеолошке формације, значајна изворишта за водоснабдевање насељених места);
– периодична контрола квалитета пијаћих вода у условима где постоји ризик загађења оваквих изворишта;
– периодична контрола услова квалитета у површинским токовима, посебно у зони преласка продуктовода;
– редовна контрола штетних утицаја и микроклиме на радним местима.
 
II. УТИЦАЈ НА ФУНКЦИОНИСАЊЕ НАСЕЉА (СОЦИЈАЛНИ, ЕКОНОМСКИ И ТЕХНИЧКИ АСПЕКТИ)
 
Подручје Републике Србије има карактеристике наглашено просторно-демографске и просторно-економске поларизоване средине, у којој је створена концентрација хуманог и економског капитала на једном мањем делу укупне територије. Урбана средишта око којих су се формирале зоне експанзије остварују најснажнији раст (демографски и економски). Од главних развојних осовина које повезују тачке/чворишта развоја, или чија се гравитациона окружења ослањају на њих, најзначајнија је свакако Савско-дунавско-моравска осовина развоја. Највеће урбане агломерације леже на Дунавско-моравском коридору, а његову окосницу представља међународни мултимодуларни коридор (коридор X). Истраживања територијалне дистрибуције становништва показују да је укупно становништво општина које се налазе у зони коридора X, 2002. године чинило 50,6% укупног становништва Републике Србије.
Основа напред изнетих чињеница лежи у томе да ће управо трасу поменуте развојне контуре, пратити и изградња будућег система продуктовода кроз Републику Србију. Са становишта свеукупног друштвеног развоја реализација планираног пројекта допринеће побољшању, ојачавању и очувању појединих природних и антропогених структура (просторно-економских, саобраћајно-географских, просторно-демографских, еколошко-вегетацијских итд.), а чиме ће се утицати на подизање квалитета живота, и то од оног локалног карактера (микронивоа), па све до регионалног и међурегионалног значаја. Вредност региона, као функционалног подручја сваке земље, одређен је природним потенцијалима, али и инфраструктурним ресурсима и опремом, као и утицајем постојеће инфраструктуре на квалитет људских ресурса и на квалитет живота уопште.
Специфичност израде Просторног плана, огледа се у томе да утицај обухвата Просторног плана ни у једном сегменту не може бити јасно дефинисан, осим оног који омеђује трасу цевовода, а чије су границе одређене границама катастарских општина. Укупно становништво Просторног плана чини само један мањи део укупне популације која реално гравитира подручју Просторног плана. Подручје Плана обухвата делове територија 8 градова (Сомбор, Нови Сад, Зрењанин, Панчево, Београд, Смедерево, Јагодина и Ниш) и 16 општина (Кула, Врбас, Тител, Опово, Ковин, Темерин, Смедеревска Паланка, Велика Плана, Лапово, Баточина, Свилајнац, Ћуприја, Параћин, Ћићевац, Ражањ и Алексинац), сачињених од 148 катастарских општина. У укупно 132 насеља 2002. године живело је 818 648 становника.
Због изразито дисперзне потрошње великог броја директних и потенцијалних корисника који се налазе у непосредном окружењу планиране трасе, али и оних који су настањени нешто даље, анализирани су окрузи као административне просторне целине, при чему је акценат на градовима, и то: терминалима – главним снабдевачким центрима; и осталим потрошачким центрима.
Коридор будућег продуктовода кроз Републику Србију простире се на територији девет управних округа (Средње Банатски, Западно-Бачки, Јужно-бачки, град Београд, Подунавски, Шумадијски, Поморавски, Расински и Нишавски управни округ), у којима је 2002. године живело 4.389.190 становника, што је 55,6% укупног становништва Централне Србије и Војводине. Са увек позитивном годишњом стопом раста, која је у последњем међупописном периоду била једва нешто изнад 0‰, према проценама РГЗ-а подаци указују да је од 2002 – 2007. годишња стопа раста постала негативна (-1,01‰), па се може закључити да је са почетка новог миленијума процес депопулације захватио и ово подручје. Треба скренути пажњу и да искључивањем града Београда као најмногољуднијег и најпространијег подручја (са преко 1,57 милиона људи), укупна популација би износила 2.594.337 становника. У последњем међупописном интервалу, од свих 10 округа, само три су имала позитивну годишњу стопу раста (град Београд 1,39‰; Западно-бачки 1,43‰; и Јужно-бачки 7,96‰), а у периоду након последњег Пописа, једино су град Београд и Јужно-бачки округ увећавали своју популациону снагу. Пораст њиховог становништва детерминисала је миграциона компонента, са посебно израженим приливом избеглих и ратом расељених лица. Ни један округ у периоду 1991 – 2002. не бележи позитиван природни прираштај. 
Капацитет будућег продуктовода кроз Републику Србију првенствено је одређен величином домаћег тржишта моторних горива. Као колективни корисник индивидуалних потрошача у саобраћају и пољопривреди, становништво представља најважнији сегмент укупне потрошње моторних возила. Зато испитивање кретања становништва и предвиђање будуће демографске слике спада у најважније индикаторе очекиваног кретања укупног тржишта моторних возила.
Како би анализа кретања становништва свих општина обухваћених Просторним планом била веома опширна, акценат је стављен на градове, а који у цевоводном систему означавају тачке уз којих се у даљој дистрибуцији врши снабдевање потрошача на територији целе Републике Србије. Те тачке се налазе на територији шест градова (Панчево, Смедерево, Јагодина, Ниш, Нови Сад, Сомбор), док је у последњој фази предвиђена и изградња посебног терминала за снабдевање Београда нафтним дериватима.
На основу пројекције извршене екстраполацијом помоћу аритметичке прогресије, са временским хоризонтом за 2025. годину, укупна популација настањена у шест градова – терминала (без Београда), расла би годишњом стопом раста од 2,78‰, и док је 2007. године према проценама износила 970.721 становника, 2025. године износила би 1.020.495 становника. Године 2025. умањило би се становништво Смедерева (106.217), Панчева (120.272), Јагодине (67.011), Сомбора (91.631), док би преостала два града (Београд и Ниш) увећала своју популациону снагу и то: Ниш на 269.813, а Београд на 1.730.021. Процесом депопулације биће изразитије захваћене општине јужно од Саве и Дунава, посебно општине Нишавског округа.
Упоредним прегледом домаћинстава уочава се смањење просечног броја чланова домаћинства које је 1991. године било 3,02, да би 2002. године просечно 2,91 члана живело у једном домаћинству (према новој методологији 2,85). И на територији града Београда на једно домаћинство у просеку долази 2,77 члана. Просечно највише чланова живи у домаћинству града Смедерева (3,17), а најмање у Новом Саду (2,81), као и у Београду (2,77).
Промена броја домаћинстава утиче на промену укупног броја моторних возила (путничких и специјалних путничких) и осталих универзалних прикључних и мобилних машина, а које користе нафтне прерађевине (моторни бензин, безоловни моторни бензин, дизел гориво и евродизел). На промену укупног броја корисника моторног горива утичу појаве савременог доба и дистрибуцијa броја транспортних возила према броју чланова домаћинства. То резултира тежњом да сваки члан или свака два члана (пунолетни и оспособљени за управљање моторним возилима) имају превозно средство.
Укупну потрошњу моторних горива увећавају и транзитни прелази иностраних путничких и теретних возила, а који се одвијају преко наше земље. За само четири године (2002 – 2006. године) у градовима – терминалима, укупан број регистрованих путничких аутомобила се повећао за 31.122, док је само на подручју Главног града исти број увећан за 60.018, са 337.825, колико их је било 2002. године, на 397.843 регистрованих аутомобила 2006. године. Сталан је и пораст броја аутомобила на 1.000 становника. И према овом показатељу предњачи Нови Сад, где на 1.000 лица долази 299 аутомобила, што је знатно више од просека Републике Србије, чија је стопа 204 регистрована аутомобила на 1.000 лица. Док је 2004. године у Београду 214 од 1.000 лица поседовало аутомобил, четири године касније тај број је увећан на 248 лица. Територијално посматрано, 2005. године Београд скоро подједнако учествује у апсорбцији потрошње моторних горива као Војводина, док је Централна Србија партиципирала са нешто већом потрошњом (44% укупне потрошње). Док Београд остварује највећу потрошњу моторног бензина и дизела, превасходно због високог степена моторизације, веће куповне моћи потрошача, као и пространог возног парка ГСП-а, који је у функцији јавног превоза путника и транспорт робе и услуга), у Војводини, региону са доминантном пољопривредном производњом, већа је потражња за дизелом (око 30%). Сматра се да ће са повећањем стандарда, а тиме и подизањем широке потрошње на већи ниво, доћи до веће укупне потражње за нафтним дериватима, „с обзиром да трошкови транспорта учествују у укупним издацима домаћинства у просеку са близу 11% (2005. године) ”10. 
Такође је важно нагласити да ће значајно порасти потражња безоловног и евродизела, као еколошки прихватљивијих врста горива, не само због трендова који се одвијају на савременом тржишту моторних возила, већ и у складу са законском регулативом и стандардима ЕУ, а прихваћеном и стављеном у легислативни оквир наше земље, као будућег кандидата за приступање Унији. Један од кључних и најрелевантнијих агрегата, који сагледава и тумачи просторно-функционалне односе и везе у мрежи и систему насеља, чиме се валоризује интензитет гравитационог домета и утицаја који на своје окружење имају полови и центри развоја, јесте испитивање дневне просторне покретљивости становништва. Имати увид у број лица, интензитет и учесталост њиховог кретања које се свакодневно или више пута у току једне седмице одвија на релацији од места пребивалишта до места у којима исти обављају своје потребе (посао, школовање и др.), омогућава и исказивање бројне величине директних корисника транспорта (сопственог или јавног). Тиме се указује на очекивану (апроксимативну) потрошњу моторних возила.
–––––––––––––––
10 Претходна студија оправданости, „ЈП Транснафта”, 2006. године.
 

 
Табела 5. Регистровани путнички аутомобили и стопе (на 1 000 становника, у ‰) на подручју општина Просторног плана 2002. и 2006. године




Путнички аутомобили


укупно аутомобила


на 1000 становника


Апсолутни пораст




Назив и тип насеља


2002


2006


2002.


2006.


2002-2006.






Кула


7318


8190


151,52


175,63


872




Сомбор


17168


19203


176,63


206,74


2035




Врбас


7005


8139


153,07


182,61


1134




Нови Сад - град


75935


91712


252,42


291,90


15777




Тител


2056


2470


120,86


149,58


414




Зрењанин


25444


27818


192,82


216,44


2374




Опово


1519


1907


136,93


175,24


388




Панчево


25707


30820


201,95


243,85


5113




Ковин


5494


6651


147,04


179,39


1157




Смедерево


16181


17644


147,39


161,31


1463




Град Београд


337825


397843


214,03


248,21


60018




Велика Плана


6469


7213


145,36


165,93


744




Лапово


997


1171


121,38


148,13


174




Баточина


2494


2693


203,91


227,43


199




Свилајнац


5834


6184


228,70


248,27


350




Јагодина


13755


13741


193,90


195,73


-14




Ћуприја


7350


7518


219,31


230,78


168




Параћин


10955


10914


187,86


190,45


-41




Ћићевац


1348


1489


125,77


146,60


141




Ражањ


1262


1323


111,78


129,36


61




Алексинац


7272


8264


126,10


150,00


992




Ниш


50773


57521


202,41


226,31


6748




РЕПУБЛИКА СРБИЈА


1343658


1511837


179,15


203,98


168179




Централна Србија


964423


1078796


176,47


199,45


114373




Војводина


379235


433041


186,37


216,24


53806




 
Извори: Општине у Србији 2002, РЗС, Београд, март 2004; Општине у Србији 2006., РЗС, Београд, март 2008. године
 
Мрежа насеља у функцији специфичности посебне намене овог просторног плана, дефинише се у ужем и ширем смислу. У ужем смислу под мрежом насеља се подразумевају сва насеља која се налазе у оквиру обухвата Просторног плана, док се у ширем смислу, мрежа насеља се протеже изван граница планског подручја и обухвата шире гравитационо подручје поменутих центара, односно полова развоја. Оваква подела је извршена, пре свега због утицаја који овај инфраструктурни коридор има, као и због значаја појединих градских насеља преко чије територије пролази.
На свом правцу пружања систем продуктовода обухвата територију 128 насеља, од којих 18 насеља има статус градских11. Међутим, насељска мрежа предметног подручја је сложен, динамичан и још увек недовољно кохерентан систем. Концентрација становништва, насеља и активности на линијама коридора настала је као последица социоекономског преображаја Републике Србије, заснованом на променама у социјалној и просторној покретљивости становништва из сеоских у градска насеља, затим из слабије развијених у више развијена подручја земље, као и из примарних у секундарне и трецијарне делатности.
–––––––––––––––
11 Градска насеља дефинисана методологијом Републичког завода за статистику Србије.
 
Табела 6. Преглед насеља према величинским категоријама




Величинска категорија


Број насеља


Број становника


% од укупног броја становника


Просечна величина насеља




до 1000


43


22208


2,7


516




1001-3000


40


65948


8,1


1649




3001-5000


19


71093


8,7


3742




5001-10000


12


76284


9,4


6357




преко 10000


14


578375


71,1


41313




Укупно


128


813908


100,0


6359




 
Извор података: Попис становништва 2002. година, РЗС
 
Просечна величина насеља износи 6.359 становника, што је око пет пута више него на нивоу Републике Србије у целини, где просечна величина насеља износи 1.216 становника. У складу са тим, мрежа насеља на површини обухваћеној Просторним планом је релативно мале густине јер на сваких 100 km² долази, у просеку 3,4 насеља, док се на нивоу Републике на сваких 100 km² територије налази приближно седам насеља. Из тога се јасно види да је становништво претежно концентрисано у мањем броју већих насеља, односно градских центара који су носиоци развоја читавог подручја.
 

 
Градска насеља на планском подручју су: Сомбор (51.471 ст.), Црвенка (10.136), Кула (19.301), Врбас (25.907), Нови Сад (191.405), Тител (5.894), Опово (4.693), Панчево (77.087), Старчево (7.615), Ковин (14.250), Смедерево (62.805), Велика Плана (16.210), Лапово (7.422), Јагодина (35.589), Ћуприја (20.585), Параћин (25.292), Ћићевац (5.094) и Алексинац (17.171).
Значај система продуктовода, као инфраструктурног коридора националног значаја, огледа се и у томе што спаја најзначајније градске центре у Републици чиме се повећава кохерентност читавог подручја. Осим тога, овакав вид транспорта нафтних деривата растеретиће друмски саобраћај на коридору X чиме ће се унапредити саобраћај и омогућити бољу приступачност наведених градских и функционалних центара.
На подручју Просторног плана постоји свих девет функционалних типова насеља али је њихова заступљеност неравномерна.
 
Табела 7. Функционална типологија насеља




Функцијски тип насеља


Услов


Број насеља




Аграрна


I >= 60 %


19




Аграрно-индустријска


I > II > III


31




Аграрно-услужна


I > III > II


7




Индустријска


II >= 60 %


7




Индустријско-аграрна


II > I > III


16




Индустријско-услужна


II > III > I


33




Услужна


III >= 60 %


2




Услужно-аграрна


III > I > II


1




Услужно- индустријска


III > II > I


12




Извор података: Попис из 2002. године, РЗС
 
Највећи број насеља, која улазе у обухват Просторног плана, припада индустријско-услужном функционалном типу (33), а нешто мање аграрно-индустријском (31). Услужна и услужно-аграрна насеља су најмање заступљена (само два, односно једно насеље). Градски центри највећим бројем припадају индустријско-услужном типу насеља (Велика Плана, Врбас, Ковин, Лапово, Параћин, Смедерево, Старчево, Ћићевац), и услужно-индустријском типу насеља (Алексинац, Јагодина, Кула, Панчево, Сомбор, Тител, Ћуприја). Град Нови Сад припада услужном функционалном типу, док Опово је аграрно-услужном а Црвенка индустријски функционални тип.
С обзиром да се већина насеља налазе на најзначајнијим правцима развоја у Републици Србији, у протеклом периоду извршена је функционална трансформација аграрних сеоских насеља. Ова трансформација је последица развоја одређених делатности секундарног и терцијарног сектора. Да би се подстакла даља трансформација преосталих аграрних насеља неопходно је побољшати њихову саобраћајну повезаност, а при томе подстаћи дневне миграције радне снаге у већа градска насеља, чиме би се успорило исељавање становништва у општинске центре или центре рада ширег регионалног подручја.
Град Београд и макрорегионални центри (Нови Сад, Крагујевац и Ниш) представљају централна насеља и полове развоја читавог подручја. Побољшањем међусобне инфраструктурне повезаности ових центра, као и њихове повезаности са другим центрима нижег ранга стварају се услови за побољшање структуре у мрежи насеља, а тиме се стварају и бољи услови за развој посматраног подручја.
С обзиром да се основни показатељи привредног развоја статистички прате на нивоу општина и агрегирано на нивоу округа, а да не постоји могућност праћења токова привређивања на нивоу насеља, анализа привредног раста и развоја ће у оквиру Просторног плана подручја посебне намене система продуктовод кроз Републику Србију, имати извесне недостатке, пре свега, у смислу прецизније алокације ефеката привређивања по насељима.
 
Табела 8. Показатељи социо-економске развијености општина/градова




Градови


Стопа запослености 2007.


Стопа незапослености 2007.


Зараде по запосленом 2007. (РС=100)


ЕРО 2006.
(РС=100)


Индекс хуманог развоја - HDI 2004.




Индекс очекиваног трајања живота


Индекс едукације


Индекс per capita НД у USD


HDI вредност




Сомбор


37.8


15.9


93.1


97.4


0.78


0.98


0.60


0.79




Нови Сад


66.3


13.6


118.6


156.1


0.80


0.98


0.79


0.86




Панчево


44.4


15.2


116.5


122.0


0.77


0.98


0.88


0.88




Београд


54.2


12.1


120.6


153.1


0.80


0.98


1.00


0.93




Смедерево


36.6


14.7


122.1


99.2


0.78


0.97


0.50


0.75




Јагодина


65.3


22.7


79.5


85.7


0.80


0.97


0.50


0.76




Ниш


44.3


24.4


90.9


95.4


0.81


0.98


0.73


0.84




 
Извори: РЗС – Општине у Србији из 2008. ; РЗР – Анализа хуманог развоја Србије (2006.)
 
Анализа развијености градова извршена је применом новог методолошког концепта12, као прелазног решења између народног дохотка (од 2005. године се статистички не прати) и будућег бруто домаћег производа (статистички се прати само на нивоу Републике Србије док се први подаци за ниво региона очекују 2010. године). Степен развијености градова изражен је преко индикатора економске развијености општине/градова (ЕРО) који обухвата укупне зараде, исплаћене пензије и укупне буџетске приходе у општинама/градовима по становнику. Вредност ЕРО по општинама/градовима посматра се у односу на просек Републике Србије. Изнад просечне вредности ЕРО остварили су Београд (156,1%), Нови Сад (153.1%) и Панчево (122%) док су остали градови Сомбор (97.4%), Ниш (95,4%) и Јагодина (85,7%) остварили испод просечне вредности индикатора ЕРО.
–––––––––––––––
12 Методолошки концепт је дефинисан и развијен у Републичком заводу за развој. 
 

 
За разлику од класичног приступа који се при одређивању нивоа развијености ослања на један економски индикатор – Бруто домаћи производ (Друштвени производ) по глави становника, Концепт хуманог развоја обухвата више економских и социјалних индикатора обједињених у један збирни показатељ Индекс хуманог развоја (HDI). Индекс хуманог развоја се састоји од три основне компоненте: 1. животни век (мери се очекиваним трајањем живота), 2. ниво знања (мери се комбинацијом писмености одраслог становништва и рацином бројем уписа у основно, средње и високо школство) и 3. животни стандард (мери се MER capita БДП (НД) по куповној моћи). Индекс HDI може узети вредност у распону од 0 до 1, у оквиру кога постоји подела на три нивоа, што за последицу има позиционирање земље у складу са достигнутим нивоом хуманог развоја : 1. 0≤ HDI ≤0,5 – низак ниво хуманог развоја, 2. 0,51≤ HDI ≤0,8 – средњи ниво хуманог развоја, 3. 0,81≤ HDI ≤1,0 – висок ниво хуманог развоја. 
Индекс хуманог развоја Србије (HDI)13 за 2004. годину износи 0,809 што сврстава Републику Србију у групу земаља високог нивоа хуманог развоја и котира на 57 место у свету и 5 место у групи земаља југоисточне Европе. Висок ниво хуманог развоја имају Београд (0,93), Панчево (0,88), Нови Сад (0,86) и Ниш (0,84). Београд и Нови Сад су економски најразвијенија подручја (према индексу НД) док Ниш има развијенији хумани потенцијал (према индексу едукације) у односу на економски потенцијал што је такође и основна карактеристика осталих градова које можемо према вредности HDI сврстати у групу средњег нивоа хуманог развоја – Сомбор (0,79), Јагодина (0,76) и Смедерево (0,75).
 

 
Индекс хуманог развоја је позитивно корелисан са стопом запослености, односно пораст вредности његових компоненти за 0,032 утиче на пораст стопе запослености за 1 процентни поен. Стопа запослености14 изнад националног просека (40,3%) забележена је у Новом Саду (66,3%), Јагодини (65,3%), Београду (54,2%), Панчеву (44,4%) и Нишу (44,3%). Изнад просечне стопе незапослености остварили су градови Ниш (24,4%) и Јагодина (22,7%) док је град Сомбор (15,9%) остварио стопу незапослености на нивоу републичког просека. 
–––––––––––––––
13 Индекс хуманог развоја (HDI) Србије израчунат је по методологији UNDP-a. 
14 Стопа запослености и незапослености се односи на радно-способно становништво.
 
III. ОДНОС ПРЕМА ДРУГИМ ТЕХНИЧКИМ СИСТЕМИМА
 
Просторни план усклађен је са стратешким документима за развој енергетике у Републици Србији, и то:
1) Одлука о утврђивању Стратегије развоја енергетике Србије до 2015. године
2) Уредбом о остваривању програма стратегије развоја енергетике Србије до 2015. године за период 2007–2012. године.
За делове подручја Просторног плана постоје усвојени бројни плански документи, који представљају плански основ и предвиђају изградњу система продуктовода, како у постојећим коридорима инфраструктуре, тако и у грађевинским подручјима Новог Сада, Београда, Ниша и др., као што су: Просторни план Републике Србије; Просторни план подручја инфраструктурног коридора аутопута Е-75, деоница Београд – Ниш; Просторни план подручја инфраструктурног коридора аутопута Е-75 Суботица – Београд (Батајница); Просторни план подручја инфраструктурног коридора аутопута Е-80, деоница Ниш – граница Бугарске; Просторни план подручја посебне намене Специјалног резервата природе „Стари Бегеј – Царска Бара”; Регионални просторни план административног подручја града Београда; Просторни план града Новог Сада; Просторни план града Ниша; и др. Тим плановима је дефинисано да је могуће изградити продуктовод за транспорт деривата нафте.
У Просторном плану извршено је усаглашавање и са Просторним плановима општина и Генералним плановима појединих градова, како не би дошло до нарушавања усвојених планских решења. 
За I фазу деонице продуктовода Панчево – Нови Сад и Панчево – Смедерево егзистирају:
1) Просторни план града Новог Сада: Продуктовод пролази кроз пољопривредно земљиште, а Терминал „Нови Сад” са налази у „грађевинском рејону” планираног енергетског коридора;
2) Просторни план подручја инфраструктурног коридора аутопута Е-75, деоница Суботица – Београд (Батајница) („Службени гласник РС”, бр. 69/03 и 36/10): Траса продуктовода је усаглашена са предметним Планом;
3) Генерални план града Новог Сада до 2021. године („Службени лист града Новог Сада”, број 39/06): Продуктовод пролази кроз планирани енергетски коридор, и површине намењене преради отпадних вода и кроз зону инфраструктурног коридора. Терминал „Нови Сад” са налази у „зони секундарне и терцијалне делатности”;
4) Просторни план општине Тител (у фази усвајања). Продуктовод пролази кроз планирану радну зону „Тител-југ”;
5) Просторни план општине Опово („Службени лист општине Панчево”, број 16/86): Продуктовод пролази кроз обрадиво пољопривредно земљиште, пресеца планирани далековод 220 kV и планирани градски гасовод;
6) Просторни план општине – града Панчева („Службени лист града Панчева”, број 19/09): Продуктовод пресеца планирани коридор продуктовода Панчево – румунска граница. Продуктовод пресеца планирани магистрални гасовод ГРЧ „Панчево” – Енергана „Панчево”, планирани далековод од ТС Панчево 2 400/220 кV – до Дрмно 400 кV, планиране водоводе Јабука – Качарево и Аеродром Панчево – Качарево;
7) Просторни план општине Ковин („Службени лист општине Ковин”, број 2/08): Продуктовод пролази кроз потенцијална подручја ветрогенератора;
8) Просторни план општине Смедерево („Службени лист општине Смедерево”, број 6/05): Терминал „Смедерево” се налази у зони индустрије, а продуктовод пролази кроз зону индустрије и зону лучко – привредног комплекса;
9) План детаљне регулације дела радне зоне „Север IV” у Новом Саду („Службени лист града Новог Сада”, број 25/07): Терминал „Нови Сад” се налази у зони терминал-нафтовод, а продуктовод пролази кроз зону инфраструктурних коридора.
За II фазу деонице продуктовода Смедерево – Јагодина и Јагодина – Ниш егзистирају:
1) Просторни план општине Смедерево („Службени лист општине Смедерево”, број 6/05): Продуктовод пролази кроз индустријску зону и пољопривредна подручја;
2) Просторни план општине Велика Плана („Међуопштински службени лист”, број 14/87): Продуктовод пролази кроз повртарско – ратарско-сточарски макрорегион, зону индустрије, грађевинско подручје, појас контролисане изградње уз Ауто-пут Београд – Ниш и шумско земљиште;
3) Генерални план „Лапово 2020” („Службени гласник општине Лапово”, број 7/09): Продуктовод пролази поред зоне сточне – кванташке пијаце, ближе постојећем магистралном гасоводу МГ-08 и кроз истражну зону изворишта снабдевања;
4) Просторни план општине Баточина (Нацрт Плана 2010. године): Продуктовод пролази кроз ратарско-повртарски рејон и развојни појас потенцијалних привредно радних зона;
5) ГП града Ћуприје: Продуктовод пролази кроз зону производног занатства, зону пољопривредног земљишта и пресеца планирани далековод 110 kV.
6) Измене и допуне ГУП Јагодине („Општински службени гласник општине Јагодина”, бр. 26/81, 4-1/92, 9/94 и 6/2001): Терминал „Јагодина” налази се у Новој индустријској зони (рејон 1 – зона 47), као и делови трасе продуктовода који прикључују терминал са системом продуктовода;
7) ГП – Параћин 2020. („Општински службени гласник”, број 24/04): Продуктовод пролази кроз пољопривредно земљиште, шумско земљиште, зоне становања средње и мале густине, саобраћајне површине и привредне радне зоне;
8) План детаљне регулације магистралног гасовода М11 Ниш – Лесковац – Врање са пратећим објектима на територији града Ниша („Службени лист града Ниша”, број 40/08): Продуктовод пресеца планирани магистрални гасовод – почетна деоница ГРЧ „Ниш” – Лесковац;
9) Измене и допуне ДУП-а комплекса „НАФТАГАС” Радна зона „Север” („Службени лист града Ниша”, број 14/93): Продуктовод пролази кроз предметни комплекс. Анекс терминала „Ниш” је у овом комплексу;
10) РП комплекса „Југопетрол” („Службени лист града Ниша”, број 49/02): Терминал „Ниш” се налази у комплексу;
11) Просторни план подручја инфраструктурног коридора аутопута Е-80 ,деоница Ниш – граница Бугарске („Службени гласник РС”, број 86/09): Траса продуктовода је усаглашена са предметним Планом;
12) Просторни план подручја инфраструктурног коридора аутопута Е-75, деоница Београд – Ниш („Службени гласник РС”, број 69/03): Траса продуктовода је усаглашена са предметним Планом.
За III фазу деонице продуктовода Нови Сад – Сомбор егзистирају:
1) Просторни план града Новог Сада: Продуктовод пролази кроз пољопривредно земљиште, огледна добра и у оквиру планираног енергетског коридора;
2) Просторни план подручја инфраструктурног коридора аутопута Е-75, деоница Суботица – Београд („Службени гласник РС”, број 69/03): Траса продуктовода је усаглашена са предметним Планом;
3) Генерални план града Новог Сада до 2021. године („Службени лист града Новог Сада”, број 39/06): Продуктовод пролази кроз планирани енергетски коридор, површине намењене хидротехничким захватима, површине намењене преради отпадних вода и зони инфраструктурног коридора. При томе ће се водити паралелно у енергетском коридору са планираним:
(1) Разводним гасоводом притиска р=50 бар, деоница РГ 04-11: ГРЧ Госпођинци – ГРЧ Футог (Стари Футошки) и пречника Ø219,1/3.65 mm;
(2) Разводним гасоводом притиска р=50 бар, деоница РГ 04-11: ГРЧ Госпођинци – ГРЧ Футог (Нови Футошки) и пречника Ø406,4/8,7 mm. 
4) ПГР са елементима ПДР индустријске зоне – блок 102 и 103 („Службени лист СО Сомбор”, број 9/07): Терминал Сомбор се налази у зони „складишна зона”. Продуктовод пролази кроз „складишну зону и радну зону – производно пословна”;
5) Генерални план града Сомбора („Службени лист СО Сомбор”, број 5/07): Терминал Сомбор се налази у зони „пословно-производне услуге и складишне функције”. Продуктовод пролази кроз зоне „пословно-производне услуге и складишне функције и индустрија – пословно-производне функције”;
6) Просторни план општине Сомбор („Службени лист општине Сомбор”, 1984): Терминал Сомбор се налази у „радној зони”. Планирано је укрштање продуктовода са 5 планираних далековода 110 kV после преласка Великог Канала.
Такође, према Просторном Плану Републике Србије потврђени су развојни планови ЈП „Железнице Србије” по којима се планира изградња:
1) другог колосека пруге Београд – Стара Пазова – Инђија – Суботица. Траса продуктовода деоница Нови Сад – Сомбор (III фаза) усклађена и води се паралелно на прописаном растојању од планираног колосека од насеља Степановићево до 3km испред Врбаса у дужини од cca 13,7 km;
2) другог колосека на прузи Београд – Панчево – Вршац – граница Румуније. Траса продуктовода деоница Панчево Нови Сад (I фаза) пресеца постојећи и планирани колосек међународне пруге;
3) пруге Рипањ (нови) – Мали Пожаревац – Мала Крсна. Траса продуктовода деоница Смедерево – Јагодина (II фаза) пресеца планирану пругу;
4) двоколосечне пруге Мала Крсна – Смедерево – нови мост на Дунаву – Ковин – Панчево. Траса продуктовода деоница Смедерево – Јагодина (II фаза) пресеца планирану пругу;
5) пруга од распутнице Језава до Нове Луке Смедерево са индустријским колосецима према „Југопетролу” и за „USS Serbia” од Нове Луке Смедерево. Траса продуктовода деоница Смедерево – Јагодина (II фаза) пресеца планиране колосеке.
Министарство одбране (МО) Републике Србије дефинисало је своје локације војних комплекса (постојећих и планираних) од интереса за одбрану земље са (услови МО од 31. децембра 2009. године) следећим пропозицијама:
Локација број 1 у Нишу – Зона цивилног аеродрома (војни комплекс је „перспективан” тј. Има статус Комплекса посебне намене). Приликом издавања локацијске дозволе за изградњу продуктовода обавезно је мишљење и сагласност Директората цивилног ваздухопловства и Министарства одбране (МО). Такође, приликом планирања и изградње објеката обавезно је испоштовати одредбе Закона о ваздушном саобраћају („Службени гласник РС”, број 73/10), као и др. законских и подзаконских аката који се односе на планирање, висину, изградњу и обележавање објеката, инсталација и препрека у зонама цивилних аеродрома. Предметна траса продуктовода и терминал „Ниш” уз поменуте услове могу егзистирати.
Локације број 2 и број 3 код Алексинца – Војни комплекси Глоговица (Полигон 3-2403) и Рујевица (Полигон 3-2480) – зона ограничене градње 3000 m око војног комплекса. За изградњу објеката потребна је сагласност МО до коначног решења статуса војног комплекса Глоговица. Предметна траса продуктовода уз поменуте услове може егзистирати.
Локација број 4 – Војни комплекс Параћинске утрине (код Параћина) – перспективан војни комплекс. Зона контролисане градње је 300 m око границе комплекса – за изградњу објеката потребна је сагласност МО. Предметна траса продуктовода уз поменуте услове може егзистирати.
Генерално се може оценити да се трасе система продуктовода са локацијама терминала налазе у компактибилној намени са наменама усвојених (или у завршној процедури усвајања) просторних и урбанистичких планова. Такође, испоштоване су зоне забране било какве изградње (нпр. заштитне зоне водоизворишта), предвиђене планском документацијом.
 
ПРАВИЛА УРЕЂЕЊА И ГРАЂЕЊА
 
I. ОПШТА ПРАВИЛА УРЕЂЕЊА И ОРГАНИЗАЦИЈЕ ЗЕМЉИШТА
 
Просторни план за систем продуктовода у складу са одредбама чл. 54 – 57. Закона о планирању и изградњи, може се спроводити локацијским дозволама. У том смислу, неопходно је да се дефинише сет правила, како би се омогућило директно спровођење и издавање грађевинских дозвола. За потребе утврђивања концепције просторног развоја, постављен је оквир за дефинисање правила коришћења, уређења и заштите простора. Како се ради о планираном систему продуктовода чија се изградња у највећој мери планира у оквиру постојећих инфраструктурних система (гасовода, саобраћајница, постојећих нафтних терминала и др.), у овој концепцији коридор/траса је дефинисан у складу са основним правилима и поставкама трасирања ових инфраструктурних система (претежно неизграђена подручја – пољопривредно земљиште и на безбедној удаљености од изграђених објеката).
Продуктоводи се по правилу изграђују изван насељених места, ограђених привредних комплекса, железничких станица, пристаништа, заштитних подручја за питке и лековите воде, војних објеката и заштићених подручја природних и културних добара. При планирању, избору трасе, пројектовању и изградњи продуктовода мора се обезбедити стабилност цевовода и заштита људи и имовине и спречити могућност штетних утицаја цевовода на околину. Материје (нафтни деривати – моторни бензин и дизел), који се транспортују продуктоводом се класификују према критеријуму запаљивости у складу са важећим стандардом (ЈУС ЗЦ 0.007, групе I, II и IIIA).
Приликом дефинисања правила, неопходно је користити пре свега критеријуме и услове прописане Правилником о техничким условима и нормативима за безбедан транспорт течних и гасовитих угљоводоника магистралним гасоводима и нафтоводима и гасоводима за међународни транспорт, као и другим техничким стандардима и нормативима којима се дефинише проблематика цевоводног транспорта и складиштења деривата нафте.
 
II. ПРАВИЛА УРЕЂЕЊА И ГРАЂЕЊА ЗА ТРАСУ ПРОДУКТОВОДА
 
Анализом прелиминарног дефинисаног коридора/трасе, доминантан критеријум за дефинисање правила је густина насељености подручја на коме ће продуктовод бити изграђен. 
Планско подручје се дели на следеће целине: (а) утицајна зона (три зоне коришћења, уређења и заштите простора) и (б) зоне терминала.
Kоридор/трасa инфраструктурног система за транспорт нафтних деривата подразумева одређене локационе услове. У коридору/траси продуктовода издвајају се 3 основне зоне са различитим условима:
1) Прва зона – непосредне заштите износи 5 m обострано од осе продуктовода у којој је по правилу забрањено дубоко орање (преко 0,5 m), као и садња биљака са дубоким корењем (преко 1 m дубине); 
2) Друга зона обухвата обострани појас од 30 m у коме се по правилу забрањује градња објеката за становање, с тим да су могући изузеци у случају ограничења (физичка или већ изграђени постојећи објекти) на појединим локацијама. Тако се зграде за становање или боравак људи могу градити у појасу ужем од 30 m , ако је градња била већ предвиђена урбанистичким планом пре пројектовања продуктовода и ако се примене посебне мере заштите, с тим да најмање растојање насељене зграде од гасовода мора бити:
(1) за пречник продуктовода до Ø125 mm – 10 m;
(2) за пречник продуктовода од Ø125 mm до Ø300 mm – 15 m;
(3) за пречник продуктовода од Ø300 mm до Ø500 mm – 20 m;
(4) за пречник продуктовода већи од Ø500 mm – 30m.
3) Трећа зона обухвата појас од 200 m обострано од осе продуктовода у којем се по правилу налазе зоне подељене у четири категорије у зависности од густине насељености.
 

 
Табела 9. Преглед правила и услова по утицајним зонама (без деонице Панчево – Београд)




Назив утицајне зоне


Ширина зоне


Услови коришћења, уређења и заштите


Категорија земљишта


Процењена површина (у односу на укупну дужину продуктовода – 404,9 km)




у ha




Прва зона


5 m обострано од осе продуктовода


Забрањено дубоко орање (дубље од 0,5 m)
Забрањена садња биљака чије је корење дубље од 1 m


Пољопривр. (водно)


202,45




Друга зона


30 m обострано од осе продуктовода


Забрањена изградња објеката за становање и боравак људи


Пољопривр. (водно), (шумско)


1214,70




Трећа зона


200 m обострано од осе продуктовода


Површине за активности (пољопривредне, шумске, туристичке, енергетске, водне, инфраструктурне) и грађевинска подручја


Пољопривр., грађевинско, водно, шумско, остало


8098,00




Укупно утицајне зоне





9515,15




 
Просторни план дефинише према критеријуму густине насељености четири категорије, и то:
1) Прва категорија – појас цевовода на коме се на јединици појаса цевовода налази до шест стамбених зграда нижих од четири спрата;
2) Друга категорија – појас цевовода на коме се на јединици појаса цевовода налази више од шест, а мање од двадесет осам стамбених зграда нижих од четири спрата;
3) Трећа категорија – појас цевовода на коме се на јединици појаса цевовода налази двадесет осам или више стамбених зграда нижих од четири спрата, или на коме се налазе пословне, индустријске, услужне, школске, здравствене и сличне зграде и јавне површине као што су: игралишта, шеталишта, рекреациони терени, отворене позорнице, спортски терени, сајмишта, паркови и сличне површине, на којима се трајно или повремено задржава више од двадесет људи, а налазе се на удаљености мањој од 100 m од осе цевовода;
4) Четврта категорија – појас цевовода на коме на јединици појаса цевовода преовлађују четвороспратне или вишеспратне зграде.
Густина насељености одређује се у заштитном појасу цевовода ширине од по 200 m са сваке стране, рачунајући од осе цевовода, и у дужини јединице појаса цевовода.
Просторни плани дефинише правила за постројења која су саставни део продуктовода, и то најмање растојање од: 
1) граничне линије суседног поседа;
2) крајње спољне ивице путног појаса;
3) крајње спољне ивице пружног појаса.
У случају да продуктовод пролази близу других објеката или је паралелан с тим објектима, одстојање не сме бити:
1) мање од 5 m од државних путева II реда и општинских путева, рачунајући од спољне ивице земљишног појаса пута;
2) мање од 10 m од државних путева I реда , рачунајући од спољне ивице земљишног појаса пута, док траса продуктовода која би се водила паралелно са државним путем I реда – аутопутем мора бити постављена ван заштитне ограде аутопута;
3) мање од 20 m од железничке пруге, рачунајући од границе пружног појаса;
4) мање од 30 m од надземних делова цевовода, рачунајући од спољне ивице путног појаса, односно од границе пружног појаса, осим ако је цевовод постављен на друмски или железнички мост;
5) мање од 15 m од индустријских колосека, рачунајући од осе крајњег колосека;
6) мање од 1 m (мерено хоризонтално) од грађевинских објеката, рачунајући од темеља објекта, под условом да се не угрожава стабилност објекта;
7) мање од 1 m (мерено хоризонтално) од друге цеви продуктовода (рачунајући од спољње ивице цевовода) тамо где се продуктовод планира као двоцевни систем (деоница Панчево – Нови Сад);
8) мање од 50 cm од других подземних инсталација и мелиорационих објеката, рачунајући од спољне ивице цевовода до спољне ивице инсталације или објекта;
9) мање од 10 m од регулисаних водотока и канала, рачунајући од ножице насипа;
10) ако цевовод пролази близу нерегулисаних водотока, бунара, извора и изворишних подручја, као и ако је паралелан са водотоцима, потребно је прибавити сагласност од организација и органа надлежних за послове водопривреде;
11) мање од 10 m од темеља стуба далековода (према Правилнику о техничким нормативима за изградњу надземних електроенергетских водова називног напона од 1 до 400 kV („Службени лист СРЈ”, број 18/92) и ЈУС Н.ЦО.105 – Технички услови заштите подземних металних цевовода од утицаја електроенергетских постројења). Такође, за добијање сагласности за изградњу објекта у близини или испод далековода, чији је власник ЈП „Електро мрежа Србије” потребна је сагласност исте.
Изградња прелаза продуктовода преко железничке пруге и железничког моста није дозвољена, осим у изузетним случајевима, уз претходно прибављену сагласност надлежних органа који управљају железничком мрежом. 
У случају планираног цевовода испод саобраћајница (прокопавањем саобраћајнице или бушењем рова) примењују се посебне техничке антикорозионе мере заштите и изолације (заштитне цеви већег пречника и сл.). Код постављања цевовода од продуктовода испод саобраћајница I и II реда укрштање извршити механички подбушивањем испод трупа пута и управно на пут. Том приликом мора се употребити заштитна цев одговарајуће чврстоће и пречника који је за најмање 100mm већи од спољашњег пречника продуктовода.
Правила за угао укрштања продуктовода са саобраћајницама, водотоцима и каналима се прописују у распону између 60° и 90°. Укрштање под мањим углом је могуће уз претходну прибављену сагласност надлежних органа.
 

 
За државне путеве I и II реда укопавање предвидети на минималној дубини 1,35 m од најниже коте коловоза до горње коте заштитне цеви. Минимална кота од коте дна путног канала на државним путевима I и II реда до горње коте заштитне цеви износи 1,00m.
Дубина на којој се врши полагање цевовода зависи од пречника цеви уз обавезни надслој од 80 cm изнад горње изводнице укопаног цевовода.
 

 
Укрштање продуктовода са надземним електроводовима изводи се на минималном одстојању од висине 1,5h најближег стуба или када је реч о високим напонима од 110 kV и више, цевоводи се проводе по средини размака између два стуба због избегавања дејства „лутајућих струја”.
При вођењу продуктовода испод електрифицираних железничких пруга мора бити изграђена двострука изолација цевовода у дужини од 50 m улево и удесно, рачунајући од границе пружног појаса. 
 
III. ПРАВИЛА ГРАЂЕЊА ЗА ТЕРМИНАЛЕ
 
Терминали представљају чворна места на којима се врши мерно – регулациона, складишна, дистрибутивна, и друге функције које су неопходне за несметани, поуздани и безбедан транспорт нафтних деривата.
За потребе терминала потребно је реализовати следеће хидротехничке инсталације:
1) водоводна мрежа питке воде;
2) мрежа техничке воде – стабилне инсталације за гашење пожара и хлађење – хидрантска мрежа;
3) фекална канализација;
4) кишна канализација; 
5) технолошко – кишна канализација са постројењем за пречишћавање.
Приликом пројектовања и изградње објеката и постројења у оквиру планираних терминала придржавати се у свему одредби из:
1) Правилника о техничким условима и нормативима за безбедан транспорт течних и гасовитих угљоводоника магистралним гасоводима и нафтоводима и гасоводима за међународни транспорт, 
2) Правилника о изградњи постројења за запаљиве течности, о ускладиштавању и о претовару запаљивих течности („Службени лист СФРЈ”, бр. 20/71 и 23/71 –исправка). 
Просторним планом дефинишу се правила за изградњу објеката у саставу терминала:
1) надземни резервоари (помоћни и главни) у складу са критеријумима запаљивости (група I, II и IIIA), према условима напона паре до 17,2 mбар натпритиска: Најмање растојање од граничне линије суседног поседа, односно од крајње спољње ивице путног или пружног појаса до резервоара износи 30m; 
2) најмање растојање од објекта, односно од крајње спољње ивице путног или пружног појаса на сопственом имању (у комплексу терминала) до резервоара износи: за резервоаре запремине до V = 2000m³ - 5m и за резервоаре запремине преко V = 2000m³ - 10m;
3) растојање два резервоара за ускладиштење нафтних производа (група I, II и IIIA), не сме бити мања од 1/6 збира њихових пречника. Ако је пречник једног резервоара мањи од половине пречника суседног резервоара, удаљеност између та два резервоара не сме бити мања од половине пречника мањег резервоара;
4) систем за гашење пожара мора поседовати сваки надземни резервоар запремине преко V=300 m³, као и сваки надземни резервоар запремине до V=300 m³ ако се у њему ускладиштавају нестабилне течности и резервоар лоциран у густо насељеним подручјима. Систем за хлађење мора имати сваки надземни резервоар. Хидрантска мрежа мора за један надземни резервоар имати најмање два стандардна хидранта. За два или више резервоара број хидраната се одређује према распореду резервоара и то тако да удаљеност између хидраната није већа од 50m односно мања од 25m од резервоара;
5) пумпне станице: Најмање растојање пумпних станица од граничних линија суседног поседа, односно од крајње спољње ивице путног или пружног појаса износи 30m. Најмање растојање пумпних станица од објеката, односно од крајње спољње ивице путног или пружног појаса на сопственом имању (у комплексу терминала) до станице износи 7,5m;
6) чистачке станице: Најмање растојање чистачких станица од граничних линија суседног поседа, односно од крајње спољње ивице путног или пружног појаса износи 30m. Најмање растојање чистачких станица од објеката, односно од крајње спољње ивице путног или пружног појаса на сопственом имању (у комплексу терминала) до станице износи 7,5m;
7) блок – станице: Најмање растојање блок станица од граничних линија суседног поседа, односно од крајње спољње ивице путног или пружног појаса износи 30m. Најмање растојање блок станица од објеката, односно од крајње спољње ивице путног или пружног појаса на сопственом имању (у комплексу терминала) до станице износи 7,5m. Тачан број блок станица као и њихова локација по деоницама утврдиће се у техничкој документацији (главни пројекат);
8) трафо станице и други електричне инсталације и уређаји – електромотори, уређаји за даљинску контролу и управљање, уређаји за осветљавање, електрични мерни уређаји, каблови и проводници, остали електрични уређаји могу бити уграђени у каналима, удубљењима, подрумима, просторијама које се не проветравају и на сл. местима, ако је таква уградња условљена технолошким захтевима;
9) управне зграде и други грађевински објекти у комплексу терминала. Ватротпорност зидова, подова и стропова мора бити предвиђена за најмање два часа. Електрична инсталација мора бити изведена у складу са одредбама „Прописа о електричним постројењима на надземним местима угроженим од експлозивних смеша”. Такође, мора бити обезбеђена природна вентилација објеката или изузетно вештачка вентулација у „S” изради.
Посебно је потребно испитати стабилност микролокација са аспекта сеизмичког ризика или ризика од геодинамичких процеса (клижење, пужење, течење, ликвифакција, хемијска и механичка суфозија и сл.), односно уколико је подручје подложно плављењу, прописују се посебне инжењерско-грађевинске мере заштите, односно посебни услове пројектовања и извођења радова.
 
IV. ЗОНЕ ОПАСНОСТИ И НЕПОСРЕДНЕ ЗАШТИТЕ
 
Зоне опасности и непосредне заштите се дефинишу у ширем и ужем смислу. 
У ширем смислу, значајни фактори су: сеизмички ризик, угроженост поплавама и клизиштима. 
Према Сеизмолошкој карти Србије (публикованој 1987. године) која изражава очекивани максимални интензитет земљотреса (дакле има дугорочни прогнозни карактер), на планском подручју се издвајају подручја за повратни период времена од 100 година интензитета земљотреса од лоцирана у подручју од 7, 8 и преко 8 степени MCS скале (регион Свилајнца), што одговара догођеном стању на овом подручју. Ова потенцијална жаришта су лоцирана на основу каталошких података о локацијама земљотреса, Сеизмотектонске карте Србије, Тектонске карте СФРЈ и Неотектонске карте СФРЈ, као релевантне за сеизмичност на планском подручју. На основу услова Републичког сеизмолошког завода, на планском подручју наведено је да се планско подручје налази у зони 6, 7 и 8 степена MCS скале. Истовремено, на основу података Републичког сеизмолошког завода, као најугроженије подручје наводи се Свилајнац са земљотресом јачине 9 степени MCS. Пројектовање и изградња објеката обавља се у складу са Правилником о техничким нормативима за изградњу објеката високоградње у сеизмичким подручјима („Службени лист СФРЈ”, број 52/90) и Правилником о техничким за пројектовањем и прорачун инжењерских и прорачун инжењерских објеката у сеизмичким подручјима. 
Тренутно не постоји Катастар клизишта за територију Републике Србије, али на основу расположивих података за планско подручје, могу се издвојити потенцијално две угрожене зоне, и то прва у Великом Поморављу, и друга на превоју Мечка. 
На планском подручју угроженост поплавама је изражена на северном правцу трасе у Подунављу. Планско подручје се налази у подручју релативно угрожено сушом. На планском подручју могући су акциденти у саобраћају, односно појава елементарних непогода – земљотреса, непогода и бујичних поплава. 
У случају саобраћајних акцидената могуће су штете на самом извору, односно нема опасности на шире окружење, укључујући утицај на систем продуктовода. На основу досадашњих снимања транспортних токова, нису забележени транспорти опасних, отровних и експлозивних материјала. 
Систем продуктовода мора да испуни услове безбедне асеизмичне градње.
Постојећи планови редовних и ванредних мера за одбрану од поплава морају се доследно примењивати у зависности од хидролошких услова и проглашавања мера у оквиру редовних мерења и хидролошких осматрања које обавља Републички хидрометеоролошки завод.
Коришћење природних богатстава, изградња објеката или извођење радова може се вршити под условом да се не изазову трајна оштећења или значајне промене природних облика, загађивање или на други начин деградирање животне средине. 
Инвеститор је дужан да изврши процену утицаја на животну средину, да планира и спроведе мере којима се спречава угрожавање животне средине или мере рекултивације, односно санације и обезбеди извршење прописаних норми15. 
Забрањен је увоз опасних отпадних материја, њихово чување и одлагање.
У ужем смислу дефинишу се зоне опасности у циљу дефинисања мера непосредне заштите лица, имовине и животне средине. У циљу безбедног рада система продуктовода зоне опасности за постројења и уређаје који су саставни делови продуктовода у којима се обавља транспорт и ускладиштење запаљивих материја, зависно од степена опасности избијања и ширења пожара и експлозије, зоне опасности се класификују, и то:
1) зона опасности 0 (простор у коме је трајно присутна експлозивна смеша запаљивих гасовитих и течних материја и ваздуха);
2) зона опасности 1 (простор у коме се могу при нормалном раду, појавити запаљиве или експлозивне смеше ваздуха и гаса);
3) зона опасности 2 (простор у коме се могу појавити запаљиве или експлозивне смеше ваздуха и гаса, али само у ненормалним условима рада – ванредне околности); 
Под ненормалним условима рада подразумевају се: пропуштање на заптивачима цевовода, прскање цеви или посуда, лом електромотора и пумпи, пожар који може угрозити постројења и уређаје на продуктоводу и остали непредвиђени догађаји током рада продуктовода.
У зонама опасности не смеју се налазити материје и уређаји који могу проузроковати пожар или омогућити његово ширење.
У зонама опасности забрањен је:
1) рад са отвореним пламеном;
2) уношења прибора за пушење;
3) рад са алатом и уређајима који могу, при употреби, изазивати варницу, ако је у простору зоне опасности утврђено присуство експлозивних смеша;
4) присуство возила која, при раду погонског уређаја, могу изазвати варницу;
5) коришћење електричних уређаја који нису у складу са нормативима прописаним у одговарајућим југословенским стандардима за противексплозивну заштиту;
6) одлагање запаљивих материја;
7) држање материја које су подложне самозапаљивању.
При обављању радова у зонама опасности корисник постројења и уређаја мора предузети мере безбедности да би се избегли пожари и експлозије.
–––––––––––––––
15 У складу са Листом 1 и Листом 2 објеката за коју се врши процена утицаја.
 
ИМПЛЕМЕНТАЦИЈА
 
I. ИНСТИТУЦИОНАЛНИ ОКВИР И УЧЕСНИЦИ У ИМПЛЕМЕНТАЦИЈИ
 
Носилац имплементације овог просторног плана јесте Јавно предузеће за транспорт нафте нафтоводима и транспорт деривата нафте продуктоводима „Транснафта”.
Као учесници у имплементацији могу се издвојити надлежни органи АП Војводине у складу са Законом о утврђивању надлежности Аутономне покрајине Војводине („Службени гласник РС”, број 99/09). Посебну улогу ће имати јединице локалне самоуправе са подручја Просторног плана (градови Сомбор, Нови Сад, Зрењанин, Панчево, Београд, Смедерево, Јагодина и Ниш, и општине Кула, Врбас, Тител, Опово, Ковин, Темерин, Смедеревска Паланка, Велика Плана, Лапово, Баточина, Свилајнац, Ћуприја, Параћин, Ћићевац, Ражањ и Алексинац.) за потребе уступања грађевинског земљишта и по потреби спровођења процедуре доношења урбанистичких пројеката; министарство надлежно за послове енергетике, за потребе дефинисања стратешког и динамичког оквира реализације система продуктовода, као и евентуалног учешћа/договора о финансирању; институције које ће учествовати у процедури израде и контроле техничке документације; министарство надлежно за послове планирања и изградње, за потребе спровођења управног поступка и издавања локацијских и грађевинских дозвола; министарство надлежно за послове финансија, за потребе евентуалног спровођења експропријације земљишта; и др.
Посебну улогу у процесу имплементације имаће Републичка агенција за просторно планирање, и то за потребе мониторинга и праћења реализације Просторног плана, као и израде Програма имплементације Просторног плана. По Законом утврђеном поступку, програм имплементације пролази стручну контролу и утврђује мере и активности за спровођење Просторног плана за раздобље од пет година. Програм имплементације донеће Влада Републике Србије, у року од једне године од дана ступања на снагу Просторног плана. Поред организационо – техничких елемената и задатака, Програм имплементације имаће за циљ да обезбеди праћење спровођења планских решења, њихових социо-економских ефеката и евентуалних утицаја на животну средину. Утицаји на животну средину посебно се обрађују у оквиру стратешке процене утицаја на животну средину, с тим да је праћење реализације дефинисаних услова и мера заштите у току спровођења Плана у оквиру посебно дефинисаних активности за спровођење у мониторинг програму који је саставни део извештаја о стратешкој процени. На основу праћења спровођења програма имплементације и анализе ефеката примењених мера и стања у простору подносиће се извештаји, на основу којих, уколико постоји потреба, се може приступити изменама и допунама програма имплементације и пре хоризонта за спровођење (пет година).
 
II. ПРИОРИТЕТНА ПЛАНСКА РЕШЕЊА
 
Приоритетна планска решења и динамика реализације система продуктовода дефинисана је кроз саму концепцију развоја и реализације система. У погледу динамике спровођења Просторног плана Продуктовод се реализује у оквиру три фазе: (а) I фаза – деоница Панчево – Нови Сад, Панчево – Смедерево; (б) II фаза – деоница Смедерево – Јагодина, Јагодина – Ниш; и (в) III фаза – деоница Нови Сад – Сомбор и Панчево – Београд. Прецизна динамика активности са одговарајућим фазним гантограмима биће дефинисана програмом имплементације у складу са пројектном документацијом и начином обезбеђивања средстава.
 
III. НАЧИН СПРОВОЂЕЊА ПРОСТОРНОГ ПЛАНА
 
Усвајањем овог Просторног плана подручја посебне намене се стичу услови, сходно члану 57. Закона о планирању и изградњи за издавање локацијске дозволе као предуслова за израду техничке документације комплетног система или његових појединих деоница.
За потребе изградње терминала по потреби се може приступити изради урбанистичког пројекта (у случају потребе идејно-архитектонске разраде локације терминала).
Коначан избор локације терминала „Београд” и прикључног продуктовода утврдиће се и даље спроводити планом детаљне регулације.
Просторни план представља плански основ за експропријацију земљишта за потребе изградње терминала, и то експропријацију катастарских парцела наведених у поглављу 2. овог плана као грађевинског земљишта јавне намене. 
Траса продуктовода се може кроз даљу пројектну разраду (идејни и главни пројекат) ближе одредити или кориговати у оквиру успостављених и просторно дефинисаних коридора. 
У обухвату Просторног плана на подручју ван утицајне зоне и зоне терминала примењују се важећи плански документи, у делу у коме нису у супротности са овим планом (укључујући и правила уређења и правила грађења).
 
IV. ДРУГЕ СМЕРНИЦЕ ЗА СПРОВОЂЕЊЕ
 
У складу са одредбама члана 77. Закона о енергетици омогућује се енергетском субјекту да користи и одржава енергетски објекат (цевовод), да има право преласка преко непокретности другог власника ради извођења радова на одржавању, контроли исправности објекта, уређаја, постројења или опреме и извођења других неопходних радова и употребе непокретности на којој се изводе наведени радови у току извођења тих радова. Истовремено, власник непокретности је дужан да омогући приступ енергетским објектима. Енергетски субјекат је дужан да плати надокнаду за коришћење непокретности и да надокнади штету коју нанесе власнику непокретности у току извођења радова, чију висину утврђују споразумно. У случају да власник непокретности и енергетски субјект не постигну споразум, за даље одлучивање надлежне су судске власти. Током спровођења плана потребно је обезбедити несметано обављање надзора у заштитном појасу ширине од 200 m са једне и друге стране цевовода, рачунајући од осе цевовода, у складу са утврђеним планским решењима.
У сарадњи са надлежним институцијама за подршку развоја локалних самоуправа у складу са стандардима ЕУ, планира се реализација пројекта. Главна обавеза из наведених закона је у мерењу, односно загађивачи и установе које обављају мерење у обавези су да спроводе одговарајуће активности на планском подручју.
Обавеза надлежних органа је да: 
1) Обезбеде редовно мерење емисије општих и специфичних полутаната ваздуха и воде (мерење нивоа полутаната отпадних вода), као и мерења нивоа нејонизујућег зрачења;
2) Спроводе свe мерe за евентуално спречавање инцидентних ситуација у саобраћају и на саобраћајницама;
3) Заштите постојеће зеленилo и спроводе планска решења којим је предвиђено повећање површина под зеленилом;
4) Обезбеде спровођење инспекцијског надзора и спровођење закона.
Такође надлежности општине/града је активно учествовање у дефинисању мера у складу са законом, нормативима и стандардима. Пројектном и другом техничком документацијом планираће се мере које су предвиђене важећим прописима, ЈУС стандардима и техничким препорукама које се односе на: (а) сигурносна одстојања, (б) периодичне прегледе и мерења и (в) обучавање и контрола обучености кадрова.
С тим у вези, посебно је важно праћење утицаја на животну средину, како у току изградње, тако и у току експлоатације система продуктовода. У оквиру праћења стања животне средине посебно ће се дефинисати елементи за праћење: отпада и отпадних материја, праћење рада система, (депоновање, руковање, транспорт, обрада материја из технолошког процеса рада система продуктовода) и др. Како би у току реализације могло да се дође до упоредивих података, биће потребно да се у оквиру програма праћења стања животне средине – мониторинга као његовог саставног дела, дефинише листа индикатора која би обухватила: (1) емисију неспецифичних и специфичних полутаната ваздуха; (2) евентуалну продукцију отпадних вода; (3) имисије неспецифичних и специфичних полутаната ваздуха; и евентуално (4) бука, вибрације и нејонизујуће зрачење. Методологија, учесталост мерења, обавезе надлежних органа и друга питања везана за мониторинг програм биће дефинисани проценом утицаја на животну средину и интегрисаном дозволом, за оне активности и постројења који могу имати негативне утицаје на животну средину.
У циљу безбедне изградње и експлоатације система продуктовода, пројектном и другом техничком документацијом требало би планирати мере које ће се предузети у случају акцидената. У случају изливања јављају се одређене појаве карактеристичне појаве (нпр. влажне флеке карактеристичног мириса, вегетација без боје, неуобичајени мириси нафтних деривата, појава шиштања или брујања), потребно је прописати активности које треба предузети (нпр. обавезно забрањено пушење, употреба отвореног пламена, избегавати контакт са исцурелом течношћу, напуштање места изливања у супротном правцу од правца дувања ветра, позивање полиције, ватрогасаца и других надлежних органа за хитне интервенције...).
Посебно се препоручује израда специјалних елабората противпожарне заштите. Уз примену мера противпожарне заштите елиминише се могућност да дође до ширења пожара ван извора и појединачних објеката.