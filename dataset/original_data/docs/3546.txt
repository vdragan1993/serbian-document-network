Редакцијски пречишћен текст

 

 

 

На основу 

члана 122.
став 1. Закона о државном премеру и катастру и
уписима права на непокретностима („Службени гласник РС”, бр.
83/92, 53/93, 67/93, 48/94, 12/96 и 15/96), 

Директор
Републичког
геодетског завода доноси

 

 

ПРАВИЛНИК


о изради и одржавању катастра непокретности

„Службени гласник
РС", бр. 46 од 8. 
новембра 1999, 
7 од 29. јануара 2016 - 
др. закон

 

НАПОМЕНА ИЗДАВАЧА: Правилник је престао да важи даном ступања на снагу 
Правилника о катастарском премеру и катастру непокретности ("Службени гласник 
РС", број 7/2016), односно 5. фебруара 2016. године, осим одредаба које се 
односе на израду катастра непокретности, које ће се примењивати до окончања 
поступка оснивања катастра непокретности (види члан 193. Правилника - 
7/2016-53).

 

 

I. УВОДНЕ ОДРЕДБЕ

 

Члан 1.

Овим правилником уређује се припрема за излагање на
јавни увид података о непокретностима и правима на њима, излагање на јавни увид
података о непокретностима и правима на њима, формирање и одржавање катастра
непокретности. 

Подаци о непокретностима и правима на њима воде се на
прописаним обрасцима одштампаним уз овај правилник, који чине његов саставни
део. 

 

Члан 2.

Припрема за излагање на јавни увид обухвата израду
елабората за излагање и обезбеђивање организационих и техничких услова за
излагање на јавни увид података о непокретностима и правима на њима. 

Припрему за излагање врши организациона јединица
Републичког геодетског завода у општини – Служба за катастар непокретности (у
даљем тексту: Служба).

 

Члан 3.

У поступку излагања на јавни увид стављају се на јавни
увид подаци привремено уписани у листове непокретности и утврђују права на
непокретностима, у складу са Законом о државном премеру и катастру и уписима
права на непокретностима („Службени гласник РС", бр. 83/92, 53/93, 67/93,
48/94, 12/96 и 15/96 – у даљем тексту: Закон). 

Поред података привремено уписаних у листове
непокретности, у поступку излагања на јавни увид, користе се и подаци садржани
у елаборату премера и другој документацији, утврђеној овим правилником, која
садржи податке о непокретностима. 

 

Члан 4.

У поступку припреме података за излагање и излагања на
јавни увид података о непокретностима и правима на њима, уношење података у
листове непокретности врши се на начин којим се обезбеђује да се катастарски
операт израђује и одржава аутоматском обрадом података. 

 

Члан 5.

Контролу података привремено уписаних у листове
непокретности и излагање на јавни увид података о непокретностима и правима на
њима и утврђивање права у поступку излагања обавља Комисија за излагање
података о непокретностима и правима на њима (у даљем тексту: Комисија).

 

Члан 6.

После завршеног излагања на јавни увид података о
непокретностима и правима на њима, Служба спроводи све активности прописане
овим правилником у циљу израде катастра непокретности.

 

Члан 7.

Катастар непокретности израђен у складу са Законом и
овим правилником, Републички геодетски завод предаје надлежној Служби на
коришћење и одржавање, о чему се саставља посебан записник. 

 

II. ПРИПРЕМА ЗА
ИЗЛАГАЊЕ

 

1. Елаборат за
излагање

 

Члан 8.

Елаборат за излагање обухвата документацију која садржи
податке о непокретностима, и то:

1) елаборат премера са катастарским планом;

2) листове непокретности са привремено уписаним
подацима;

3) сумарник површина А листова непокретности;

4) пратећу документацију која садржи одређене податке о
непокретностима, и то:

(1) документацију катастра земљишта;

(2) земљишну књигу или књигу тапија, односно њихове
делове;

(3) акт надлежног органа којим је одређено градско
грађевинско земљиште и грађевинско земљиште у грађевинском подручју;

(4) акт надлежног органа о утврђивању статистичких
кругова;

(5) податке о посебним деловима зграда за колективно
становање, прибављене од надлежног органа.

 

Члан 9.

Елаборат премера, као саставни део елабората за
излагање, прегледа и оверава организациона јединица Републичког геодетског
завода надлежна за премер непокретности.

Катастарски план оверава и потписује организациона
јединица Републичког геодетског завода, односно организација која је извршила
премер непокретности, а прегледа и прима Републички геодетски завод.

 

Члан 10.

У лист непокретности (прилог 1) привремено се уписују
расположиви подаци о земљишту, згради, стану, пословној просторији и гаражи,
као посебним деловима зграде, и другим грађевинским објектима; подаци о правима
на непокретностима и о носиоцима тих права, као и подаци о теретима и
ограничењима.

 

Члан 11.

Лист непокретности формира се тако да обухвата све
катастарске парцеле које припадају истом носиоцу права (односно држаоцу) на
земљишту у једној катастарској општини, у оквиру истог облика својине, заједно
са објектима на тим парцелама. 

На начин из става 1. овог члана поступиће се и у
случају кад на земљишту постоји сусвојина са истим међусобним односом удела
сувласника или заједничка својина са истим носиоцима права. 

Ако су делови једне парцеле уписани у различитим
поседовним листовима, извршиће се спајање свих делова парцеле у једну парцелу и
формираће се један сувласнички лист непокретности.

За земљиште у државној својини лист непокретности се
формира према носиоцу права коришћења, кориснику, држаоцу земљишта, односно
држаоцу објекта (под условом да је за земљиште под објектом и земљиште за
редовну употребу објекта формирана посебна парцела).

На неизграђеном градском грађевинском земљишту које је
одузето од ранијег сопственика, а није дато на коришћење ради привођења
планираној намени, формира се лист непокретности према носиоцу права (град,
односно општина на чијој се територији земљиште налази). 

За добра у општој употреби у државној својини формирају
се посебни листови непокретности, који обухватају све непокретности исте врсте,
а нарочито: магистралне и регионалне путеве; улице кроз које ови путеви
пролазе; локалне и некатегорисане путеве; железничке пруге; водно земљиште и
водопривредне објекте. 

 

Члан 12.

Скица уз В лист представља графички приказ посебног
дела у оквиру зграде, односно у оквиру поједине етаже зграде, израђује се у
погодној размери, с тим што се преградни зидови посебног дела не приказују на
скици. 

Скица уз В лист израђује се на захтев и о трошку
носиоца права или држаоца зграде, односно посебног дела зграде.

 

Члан 13.

После формирања и попуњавања листова непокретности
израђује се Сумарник површина А листова непокретности, који садржи податке о
броју листа непокретности и укупној површини парцела уписаних у том листу. Збир
површина у сумарнику мора да се сложи са укупном површином катастарске општине.


 

Члан 14.

Пратећу документацију из члана 8. тачка 4) подтачке (2)
до (5) овог правилника Служба ће прибавити у складу са Законом. 

 

Члан 15.

Кад земљишна књига није обновљена после извршене обнове
премера или у дужем временском раздобљу не проводи промене, подаци уписани у
њој ће се у поступку излагања на јавни увид користити као чињенице које могу
водити утврђивању права на непокретностима. 

Ако на основу расположивих података из земљишне књиге и
катастра земљишта произилази да се у последње три године претежан број промена
на непокретностима проводи у катастру земљишта, сматраће се да земљишна књига у
дужем временском раздобљу не проводи промене.

 

2. Обезбеђивање
организационих и техничких услова за излагање

 

Члан 16.

Служба, у општини на чијој територији се врши излагање,
обезбеђује организационе и техничке услове за излагање на јавни увид података о
непокретностима и правима на њима, и то: 

1) даје предлог за образовање Комисије;

2) јавно оглашава излагање;

3) обезбеђује и доставља позиве за излагање;

4) обезбеђује одговарајуће просторије у којима ће се
вршити излагање и неопходну опрему за излагање.

 

Члан 17.

Служба доставља организационој јединици Републичког
геодетског завода надлежној за катастар непокретности предлог за образовање
Комисије, сачињен уз сарадњу са надлежним органом јединице локалне самоуправе,
који садржи податке о лицима која се предлажу за председника и чланове Комисије
и њихове заменике.

 

Члан 18.

Комисија врши контролу података унетих у листове
непокретности и утврђује да ли су у складу са Законом и овим правилником,
правилно формирани и попуњени листови непокретности. 

Кад Комисија утврди да листови непокретности нису
формирани на начин из става 1. овог члана, Служба је дужна да утврђене
недостатке отклони.

 

Члан 19.

Време и место излагања на јавни увид података објављује
Служба огласом (прилог 2) у катастарској општини у којој се врши излагање, у
складу са Законом. 

Уколико се излагање врши изван подручја катастарске
општине која се излаже, оглас се истиче на одговарајућим местима и у месту
излагања. 

 

Члан 20.

Оглас истовремено представља и јавни позив упућен:

1) носиоцима права на непокретностима уписаним у
земљишној књизи чији упис је истоветан са уписом у катастру земљишта;

2) лицима уписаним у катастру земљишта који испуњавају
услове да буду носиоци права, чији упис је идентичан са подацима из обнове
премера;

3) лицима уписаним у катастру земљишта која испуњавају
услове да буду носиоци права на непокретностима.

Лица из става 1. овог члана сматрају се позваним
истицањем огласа.

 

Члан 21.

После објављивања огласа Комисија утврђује план излагања
и редослед позивања лица уписаних у Б и В листове непокретности. 

 

Члан 22.

Пре позивања формирају се управни предмети за сваки
лист непокретности, у складу са прописима којима се уређује канцеларијско
пословање органа државне управе. Лист непокретности улаже се у омот управног
предмета као први акт. За сваки новоформирани лист у поступку излагања формира
се нови управни предмет. 

 

Члан 23.

Позивање лица на излагање врши се истицањем огласа,
односно јавног позива (прилог 3) или достављањем позива. 

 

Члан 24.

Позивање власника, односно држалаца посебних делова
зграде за колективно становање врши се истицањем јавног позива на огласној
табли те зграде, најмање 15 дана пре дана одређеног овим позивом, без
достављања листа непокретности. 

 

Члан 25.

Позивање лица достављањем позива (прилог 4) врши се: 


1) кад постоји неслагање података земљишне књиге,
катастра земљишта и премера, односно обнове премера;

2) кад постоји неслагање података катастра земљишта и
премера односно обнове премера.

3) кад је лице уписано у катастру земљишта привремено
уписано у лист непокретности за држаоца;

4) кад ималац правног интереса оспори податке
привремено уписане у лист непокретности.

Лицима из става 1. тач. 3) и 4) овог члана достављају
се уз позив и одговарајући листови непокретности.

 

Члан 26.

Лицу уписаном у Б и В лист непокретности доставиће се
попуњени А, Б и В листови непокретности, а Г лист само уколико се терет,
односно ограничење односи на то лице или на његову непокретност. 

Лицу које је уписано само у В лист непокретности – 1.
део као држалац зграде на парцели на којој постоји више зграда, доставиће се
одговарајући извод из тог листа.

Лицу које је уписано само у В лист непокретности – 2.
део, као носилац права, односно држалац посебног дела зграде, доставиће се и
одговарајући извод из тог листа.

Ако је једно лице уписано у више листова непокретности,
уз позив му се достављају сви ти листови.

 

Члан 27.

Комисија може почети излагање кад организациона
јединица Републичког геодетског завода за катастар непокретности, после
извршеног прегледа, у записнику о извршеном надзору, да сагласност за почетак
излагања. 

 

III. ИЗЛАГАЊЕ НА
ЈАВНИ УВИД И УТВРЂИВАЊЕ ПРАВА

 

1. Поступак излагања
на јавни увид

 

Члан 28.

Поступком излагања руководи председник Комисије. 


Председник Комисије проверава идентитет позваних лица,
као и имаоца правног интереса, који затражи да учествује у поступку. 

Комисија ће на излагању присутном лицу признати
својство имаоца правног интереса ако свој правни интерес учини вероватним и од
утицаја на коначно утврђивање права на непокретности. 

 

Члан 29.

Председник Комисије упознаје присутна лица са подацима
уписаним у лист непокретности. Истовремено ће од присутних лица затражити да се
изјасне о подацима садржаним у листу непокретности. 

На захтев лица из става 1. овог члана, ставиће се на
увид и остали подаци садржани у елаборату за излагање. 

 

Члан 30.

Излагање података о непокретностима и правима на њима
врши се у одсуству позваног лица ако је лице уредно позвано, о чему постоји
доказ и у случају ако је позвано лице умрло или, у складу са законом проглашено
за умрло а испуњени су услови за упис носиоца права, односно држаоца
непокретности. 

 

Члан 31.

Током поступка излагања води се записник, у складу са
Законом.

Записник о излагању води се и у случају када се поступак
излагања врши у одсуству позваног лица, односно када се позив не доставља
носиоцу права, односно држаоцу непокретности. 

 

Члан 32.

Кад су подаци о непокретностима и подаци о лицу које
Комисија одређује за носиоца права на њима истоветни са подацима привремено
уписаним у лист непокретности, у записнику из члана 31. овог правилника, не
наводе се појединачно све непокретности, већ Комисија констатује да подаци
привремено уписани у лист непокретности нису оспорени и да се као коначни
уписују у лист непокретности. 

 

Члан 33.

Кад се излажу подаци о згради са више посебних делова,
сачињава се један записник у који се изјаве присутних лица уносе са датумом
давања изјаве. Истеком рока одређеног у јавном позиву, записник из става 1.
овог члана се закључује. 

Уколико се позвано лице, после истека рока одређеног
јавним позивом јави на излагање, Комисија је дужна да спроведе поступак и
сачини допунски записник. 

 

Члан 34.

О развргнућу имовинске заједнице Комисија саставља
посебан записник, у складу са Законом. 

 

Члан 35.

Записник се саставља, по правилу, за сваки управни
предмет. 

Изузетно од става 1. овог члана не саставља се посебан
записник у случају:

1) када се подаци земљишне књиге и катастра земљишта
слажу;

2) када се подаци катастра земљишта и обнове премера
слажу;

3) када лице уписано у катастру земљишта испуњава
услове за упис носиоца права на непокретностима.

У случају из става 2. овог члана Комисија саставља
један записник, у коме констатује наведене чињенице, а посебно наводи све
листове непокретности у којима подаци о непокретностима и правима на њима нису
оспорени. Пре састављања записника посебним закључком спаја се поступак
одлучивања по овим предметима.

 

Члан 36.

Записник сачињен у поступку излагања уручиће се странки
на њен изричит захтев, као и у случају: 

1) неслагања података утврђених у поступку излагања са
подацима привремено уписаним у лист непокретности;

2) доношења одлуке по приговору датом на записнику
(члан 56. Правилника) ; 

3) развргнућа имовинске заједнице.

 

2. Утврђивање права
на непокретностима

 

Члан 37.

За носиоца права на непокретностима одређује се лице
које је последње уписано у земљишној књизи или лице последње уписано у катастру
земљишта, које испуњава услове да буде носилац права, односно лице које приложи
исправу подобну за стицање права, на основу које то право изводи из права лица
које је последње уписано у земљишној књизи, односно катастру земљишта, у складу
са Законом. 

Правни континуитет између носилаца права, као један од
услова за стицање права, постоји уколико се право изводи из права претходника.

Правни континуитет постоји и када се са више исправа,
подобних за стицање права на непокретностима, по основу којих нису проведене
промене у земљишној књизи, односно катастру земљишта, доказује право на
непокретностима, ако међу тим исправама постоји правни континуитет у односу на
лице уписано у земљишној књизи, односно у катастру земљишта које је могло бити
одређено за носиоца права. 

Не захтева се правни континуитет са претходником у
случају стицања права на земљишту по основу: комасације; враћања земљишта
ранијим сопственицима, односно њиховим правним следбеницима у складу са
законом; експропријације; доделе градског грађевинског земљишта (ако о томе
постоји правоснажна одлука надлежног органа) ; по самом закону и на основу
одлуке суда о стицању својине на оригинаран начин.

 

Члан 38.

У поступку излагања Комисија може извршити развргнуће
имовинске заједнице на захтев суносилаца права, односно судржалаца чије је
право утврђено у поступку излагања на јавни увид података о непокретностима и
правима на њима, под условом да међу њима нису спорни идеални или реални
делови, у складу са Законом.

Развргнуће имовинске заједнице врши се и у случају кад
се један од суносилаца права, односно судржалаца или више њих одрекну свог дела
у корист другог суносиоца права, односно судржаоца.

Записник о развргнућу имовинске заједнице садржи:
податке о непокретностима које су предмет развргнућа, податке о лицима која су
суносиоци права, односно судржаоци тих непокретности, са уделом права (идеални
или реални делови), односно државине, начин развргнућа имовинске заједнице, уз
навођење података о непокретностима које припадају сваком од ових лица по
развргнућу имовинске заједнице. 

 

Члан 39.

Предбележба се врши на основу исправе која није подобна
за коначни упис права (потписи уговарача на исправи нису оверени, исправа не
садржи овлашћење за укњижбу, акт органа који је основ за стицање права на
непокретности није постао правоснажан, односно извршан), у складу са Законом.

 

2.1. Утврђивање
права на земљишту

 

2.1.1. Заједничке
одредбе

 

Члан 40.

На земљишту у државној својини, у складу са законом, за
власника се уписује Република Србија. У овом случају за носиоца права коришћења
одређује се правно, односно физичко лице које је у складу са законом стекло
право коришћења.

У случају кад земљиште у државној својини користе
државни органи и организације, органи територијалне аутономије и органи локалне
самоуправе, за корисника земљишта одређује се: 

1) државни орган и организација;

2) орган територијалне аутономије;

3) орган локалне самоуправе.

За власника пољопривредног земљишта у друштвеној
својини, за које правно лице, уписано у катастру земљишта или земљишној књизи,
не пружи доказ да је стечено правним послом уписује се Република Србија. У овом
случају правно лице одређује се за корисника тог земљишта. 

Кад је на подручју катастарске општине извршено уређење
земљишне територије комасацијом којом је обухваћено земљиште у друштвеној
својини, без обзира на основ стицања, и као такво додељено правном лицу из
комасационе масе, а између тог лица и министарства надлежног за послове
пољопривреде није извршен попис у складу са законом, то земљиште уписује се у
лист непокретности у складу са чланом 11. став 2. овог правилника. Удели
носилаца права на земљишту додељеном из комасационе масе утврђују се сразмерно
односу вредности земљишта у државној, односно у друштвеној својини које је
правно лице унело у комасациону масу.

 

2.1.2. Утврђивање
права на земљишту у катастарским општинама у којима је на основу података
премера или обнове премера потврђен катастарски операт или је на основу премера
односно обнове премера устројена или обновљена земљишна књига

 

а) Подручје изван
градског грађевинског земљишта

 

Члан 41.

У катастарским општинама у којима је на основу податка
премера или обнове премера потврђен катастарски операт (постоји само катастар
земљишта) за носиоца права одређује се једно од следећих лица: 

1) лице које је уписано у катастар земљишта, сагласно
члану 69а став 3. Закона;

2) правно лице, које је пољопривредно земљиште у друштвеној
својини стекло на основу правног посла (уговор о купопродаји, уговор о поклону
закључен са физичким лицем, уговор о замени-уколико је у замену дато земљиште
које је правно лице стекло куповином или поклоном од стране физичког лица);

3) власник зграде која је изграђена у складу са
законом, за земљиште под зградом које је означено посебним бројем парцеле;

4) власници зграде уписани у В листу непокретности, без
одређивања удела (ЗС – заједничко право коришћења), за земљиште под зградом за
колективно становање.

За носиоца права одређује се и лице за које се у
поступку излагања приложи исправа подобна за стицање права, односно упис права
у складу са Законом, ако то право изводи од једног лица из става 1. овог члана.

За држаоца земљишта из става 1. овог члана одређује се:

1) лице последње уписано у катастру земљишта које не
испуњава услове за носиоца права, ако је у поседу земљишта (члан 69а став 5.
Закона) или

2) лице које није уписано у катастру земљишта (ако лице
из става 2. тачка 1) овог члана није у поседу земљишта) уколико се из
прикупљених података, у складу са Законом, утврди да је оно у поседу земљишта,
независно од основа за државину (члан 69а став 6. Закона).

 

Члан 42.

У катастарским општинама у којима је на основу података
премера или обнове премера устројена или обновљена земљишна књига, за носиоца
права одређује се једно од следећих лица:

1) лице које је последње уписано у земљишној књизи;

2) правно лице које је пољопривредно земљиште у
друштвеној својини стекло на основу правног посла (уговор о купопродаји, уговор
о поклону закључен са физичким лицем, уговор о замени – уколико је у замену
дато земљиште које је правно лице стекло куповином или поклоном од стране
физичког лица) ; 

3) власник зграде која је изграђена у складу са
законом, за земљиште под зградом које је означено посебним бројем парцеле;

4) власници зграде уписани у В лист непокретности, без
одређивања удела (ЗС – заједничко право коришћења), за земљиште под зградом за
колективно становање.

За носиоца права одређује се и лице за које се у
поступку излагања приложи исправа подобна за стицање права, односно упис права
у складу са Законом, ако то право изводи од једног од лица из става 1. овог
члана.

 

б) Подручје градског
грађевинског земљишта

 

Члан 43.

У катастарским општинама у којима је на основу података
премера или обнове премера потврђен катастарски операт, на земљишту у својини
Републике Србије, лице последње уписано у катастру земљишта одређује се:

1) за носиоца права коришћења, ако испуњава услове из
члана 69а став 3. Закона; 

2) за држаоца, уколико не испуњава услове за упис
носиоца права из члана 69а став 3. Закона (члан 69а став 5. Закона). 

За носиоца права коришћења одређује се и лице које није
уписано у катастру земљишта, а које у поступку излагања приложи исправу подобну
за стицање, односно упис права на земљишту, ако то право изводи од лица које је
могло бити одређено за носиоца права (члан 69а став 4. Закона).

За носиоца права коришћења одређује се и лице које је
власник зграде, која је изграђена у складу са законом, за земљиште под зградом
које је означено посебним бројем парцеле. 

На земљишту под зградом за колективно становање за које
је формирана посебна парцела, за носиоце права коришћења одређују се власници
зграде уписани у В листу непокретности, без одређивања удела (ЗС – заједничко
право коришћења). 

На градском грађевинском земљишту у осталим облицима
својине, носиоци права одређују се у складу са чланом 41. овог правилника и
другим прописима. 

 

Члан 44.

У катастарским општинама у којима је на основу података
премера или обнове премера устројена или обновљена земљишна књига, на земљишту
у својини Републике Србије, за носиоца права коришћења одређује се једно од
следећих лица:

1) лице које је последње уписано у земљишној књизи;

2) власник зграде која је изграђена у складу са законом
којим се уређује изградња објеката, за земљиште под зградом које је означено
посебним бројем парцеле;

3) власници зграде за колективно становање уписани у В
листу непокретности на земљишту под зградом које је означено посебним бројем
парцеле, без одређивања удела (ЗС – заједничко право коришћења). 

За носиоца права одређује се и лице за које се у
поступку излагања приложи исправа подобна за стицање права, односно упис права
у складу са Законом, ако то право изводи од једног од лица из става 1. овог
члана.

На градском грађевинском земљишту у осталим облицима
својине, носиоци права одређују се у складу са чланом 42. овог правилника и
другим прописима. 

 

2.1.3. Утврђивање
права на земљишту у катастарским општинама у којима је извршена обнова премера,
а није потврђен нови катастарски операт, или се врши премер у циљу израде
катастра непокретности

 

а) Подручје изван
градског грађевинског земљишта

 

Члан 45.

У катастарским општинама у којима постоји само катастар
земљишта, за носиоца права одређује се:

1) лице које је утврђено обновом премера, односно
премером уколико је и у катастру земљишта уписано на одговарајућој парцели, а
испуњава услове из члана 69а став 3. Закона;

2) лице коме је правоснажним решењем додељено земљиште
из комасационе масе, односно лице које у поступку излагања приложи исправу
подобну за стицање својине, којом своје право изводи од лица коме је
правоснажним решењем комисије за комасацију, односно изводом из збирног решења
додељено земљиште; уколико решење о расподели земљишта из комасационе масе није
постало правоснажно остаје упис предбележбе права својине, док се иста не
оправда;

3) лице коме је у поступку комасације, према записнику
о утврђивању фактичког стања састављеном у складу са законом, призната својина
на земљишту у ванкомасационом подручју по основу размене за земљиште у
комасационом подручју;

4) правно лице које је пољопривредно земљиште у
друштвеној својини стекло на основу правног посла (уговор о купопродаји, уговор
о поклону закључен са физичким лицем, уговор о замени – уколико је у замену
дато земљиште које је правно лице стекло куповином или поклоном од стране
физичког лица).

За носиоца права одређује се и лице за које се у
поступку излагања приложи исправа подобна за стицање права, односно упис права
у складу са Законом, ако то право изводи од једног од лица из става 1. овог
члана. 

За држаоца земљишта одређује се лице које је у поседу
земљишта, под условом да му лице уписано у катастру земљишта, односно његов
правни следбеник до краја излагања тај упис не оспори. 

Уколико лице које је уписано у катастру земљишта,
сагласно члану 69а став 3. Закона, односно његов правни следбеник, оспори упис
лица које је у поседу земљишта, за носиоца права одређује се лице уписано у
катастру земљишта.

 

Члан 46.

У катастарским општинама у којима поред катастра
земљишта постоји и земљишна књига, а подаци земљишне књиге, катастра земљишта и
обнове премера се слажу, за носиоца права одређује се:

1) лице које је последње уписано у земљишној књизи;

2) лице које Комисији приложи исправу подобну за
стицање права, у складу са Законом, на основу које то право изводи из права
лица које је последње уписано у земљишној књизи (члан 69в став 5. Закона). 


Уколико се подаци земљишне књиге, катастра земљишта и
обнове премера не слажу, за носиоца права одређује се једно од следећих лица;

1) лице утврђено обновом премера ако на излагању докаже
право у односу на лице уписано у земљишној књизи; у супротном за носиоца права
својине одређује се лице последње уписано у земљишној књизи (члан 69в став 5.
Закона) ;

2) лица из члана 45. став 1. тач. 2), 3), и 4) овог
правилника. 

 

б) Подручје градског
грађевинског земљишта

 

Члан 47.

У катастарским општинама у којима постоји само катастар
земљишта, а подаци обнове премера, односно премера слажу са подацима из
катастра земљишта, на земљишту у својини Републике Србије, лице уписано у
катастру земљишта одређује се за:

1) носиоца права коришћења, сагласно члану 69а став 3.
Закона;

2) држаоца уколико не испуњава услове за упис за
носиоца права из члана 69а став 3. Закона, (члан 69а став 5. Закона).

Кад се подаци обнове премера односно премера не слажу
са подацима из катастра земљишта, за носиоца права коришћења на неизграђеном
градском грађевинском земљишту, одређује се лице које је уписано у катастру
земљишта, а испуњава услове из члана 69а став 3. Закона, односно лице које у
поступку излагања приложи исправу подобну за стицање и упис права, којом своје
право изводи од лица које је могло бити одређено за носиоца права (члан 69а
став 4. Закона). Уколико на овај начин не буде одређен носилац права коришћења,
лице уписано у катастру земљишта одређује се за држаоца. 

У случају из става 2. овог члана на изграђеном градском
грађевинском земљишту за носиоца права коришћења одређује се једно од следећих
лица:

1) лице на које гласи грађевинска и употребна дозвола; 


2) носилац права на згради уписан у В листу
непокретности 1. део, односно градитељ на земљишту под зградом за колективно
становање.

Изузетно од става 3. овог члана неће се вршити упис
права коришћења за парцеле опредељене обновом премера, односно премером уз
зграде за колективно становање. 

На подручју градског грађевинског земљишта које је у
осталим облицима својине носиоци права, односно држаоци земљишта одређују се
сагласно члану 45. овог правилника.

 

Члан 48.

У катастарским општинама у којима поред катастра
земљишта постоји и земљишна књига, а подаци земљишне књиге, катастра земљишта и
обнове премера се слажу, на земљишту у својини Републике Србије, за носиоца
права коришћења на земљишту, одређује се:

1) лице које је последње уписано у земљишној књизи;

2) лице које Комисији приложи исправу подобну за
стицање права, у складу са Законом, на основу које то право изводи из права
лица које је последње уписано у земљишној књизи (члан 69в став 5. Закона).

Кад се подаци земљишне књиге катастра земљишта и обнове
премера не слажу, за носиоца права коришћења на неизграђеном градском
грађевинском земљишту одређује се лице последње уписано у земљишној књизи,
односно лице које Комисији приложи исправу подобну за стицање права на основу које
то право изводи из права лица које је последње уписано.

У случају из става 2. овог члана на изграђеном градском
грађевинском земљишту за носиоца права коришћења одређује се једно од следећих
лица:

1) лице на које гласи грађевинска и употребна дозвола; 


2) власник зграде уколико је иста изграђена у складу са
законом на земљишту под зградом које је означено посебним бројем парцеле;

3) власници зграде уписани у В лист непокретности 1.
део, без одређивања удела (ЗС – заједничко право коришћења) на земљишту под
зградом за колективно становање.

Изузетно од става 3. овог члана, неће се вршити упис
носиоца права коришћења за парцеле опредељене обновом премера, односно премером
уз зграде за колективно становање.

На градском грађевинском земљишту у осталим облицима
својине носиоци права својине одређују се, у складу са чланом 46. овог
правилника и другим прописима. 

 

2.2. Утврђивање
права на зградама, посебним деловима зграда и другим грађевинским објектима

 

Члан 49.

У поступку излагања одређује се правни статус објеката
и утврђују права и носиоци права на њима.

 

Члан 50.

Објектима изграђеним у складу са прописима, сматрају се
и:

1) објекти у градовима, односно насељима градског
карактера изграђени до 3. јуна 1948. године, када је ступила на снагу Основна
уредба о грађењу („Службени лист ФНРЈ", број 46/48);

2) стамбене зграде које су изграђене на селу до 21.
марта 1961. године, када је ступио на снагу Закон о условима за изградњу
стамбених зграда на селу („Службени гласник НРС", број 7/61) или до
ступања на снагу прописа о условима за изградњу стамбених зграда, уколико су их
општински народни одбори донели у року прописаном тим Законом и

3) остале врсте објеката који су изграђени на селу до
8. јула 1973. године, када је ступио на снагу Закон о изградњи инвестиционих објеката
(„Службени гласник СРС", број 25/73), односно до ступања на снагу
општинске односно градске одлуке уколико је иста донета у року прописаном тим
Законом.

 

Члан 51.

Приликом одређивања правног статуса објекта утврђује се
време градње и да ли постоји одобрење за градњу и одобрење за употребу објекта.

Време изградње објеката, који су снимљени после ступања
на снагу прописа из члана 50. овог правилника, а за које не постоји
грађевинска, односно употребна дозвола, утврђује се на основу уверења
општинске, односно градске управе о времену градње. За објекте снимљене пре
ступања на снагу прописа којима је утврђена обавеза прибављања грађевинске
дозволе, неће се захтевати подношење уверења о времену градње објекта.

 

Члан 52.

На подручју изван градског грађевинског земљишта, за
носиоца права на згради или посебном делу зграде и другом грађевинском објекту,
одређује се једно од следећих лица:

1) лице уписано у земљишној књизи;

2) лице које има својину или право коришћења на
земљишту на коме је то лице изградило објекат;

3) лице које има сусвојину или заједничку својину на
земљишту на коме је изграђена зграда, под условом да су остали сувласници
сагласни, да је он искључиви власник објекта;

4) лице на чије име гласи одобрење за градњу, односно
одобрење за употребу објекта.

За носиоца права одређује се и лице за које се приложи
исправа подобна за стицање права на згради или посебном делу зграде, ако то
право изводи од лица из става 1. овог члана. 

Кад је на начин из става 1. овог члана за носиоца права
на згради или посебном делу зграде и другом грађевинском објекту одређена
Република Србија, корисник зграде или посебног дела зграде и другог
грађевинског објекта одређује се сагласно члану 40. став 2. овог правилника. 


Кад нису испуњени услови за стицање права својине, градитељ
зграде или његов правни следбеник, односно лице које је са једним од њих
сачинило исправу која води стицању права својине, одређује се за држаоца зграде
односно посебног дела зграде, уколико је у њеном поседу и власник земљишта му
призна да је градитељ зграде.

За држаоца зграде, односно објекта одређује се и лице
које тврди да је градитељ, уколико пред Комисијом докаже да је изградило
зграду, односно објекат и да је у поседу истог, а нема сагласности власника,
односно свих сувласника земљишта, о томе ко је градитељ зграде. 

Уколико до завршетка излагања лице које тврди да је
градитељ зграде то не докаже, за носиоца права, односно држаоца зграде одредиће
се носилац права, односно држалац земљишта на коме је зграда изграђена. 


За објекте привременог карактера као држалац одређује
се лице на чије име је издата грађевинска дозвола, односно правни следбеник тог
лица. 

Комисија ће за носиоца права својине на посебном делу
зграде одредити лице које у поступку излагања приложи уговор о откупу стана
сачињен у складу са законом. 

 

Члан 53.

На подручју градског грађевинског земљишта, за носиоца
права на згради и другом грађевинском објекту одређује се: 

1) лице уписано у земљишној књизи;

2) лице које је градитељ објекта, односно његов правни
следбеник, ако је објекат изграђен у време кад грађевинска дозвола није била
услов за градњу и ако је градитељ имао право својине, односно право коришћења
на земљишту;

3) лице које је градитељ објекта, односно његов правни
следбеник ако је објекат изграђен у складу са грађевинском дозволом и за исти
је издата употребна дозвола.

Уколико је на начин из става 1. овог члана за носиоца
права на згради или посебном делу зграде и другом грађевинском објекту одређена
Република Србија, корисник зграде или посебног дела зграде и другог грађевинског
објекта одређује се сагласно члану 40. став 2. овог правилника. 

Као носилац права на згради односно другом објекту
условно ће се уписати градитељ објекта односно његов правни следбеник, уколико
је за објекат издата грађевинска дозвола и на објекту су изведени знатнији
радови (објекат стављен под кров) у складу са грађевинском дозволом, с тим што
је градитељ дужан да у року од годину дана од дана почетка примене катастра
непокретности достави употребну дозволу, у складу са Законом. 

За носиоца права на посебном делу зграде одређује се
лице које у поступку излагања приложи исправе подобне за стицање права на
посебном делу зграде, на основу којих то право изводи од градитеља зграде,
односно његовог правног следбеника на згради или на посебном делу зграде, под
условом да је градитељ зграде одређен за носиоца права на згради.

Кад је градитељ зграде непознат или је одређен за
држаоца зграде или не постоји правни континуитет лица у поседу посебног дела
зграде са градитељем зграде, односно његовим правним следбеником, лице које је
у поседу посебног дела зграде и приложи исправу која води стицању својине,
одређује се за држаоца тог дела. 

Изузетно од ст. 4. и 5. овог члана, Комисија ће за
носиоца права на посебном делу зграде одредити лице које у поступку излагања
приложи уговор о откупу стана сачињен у складу са законом. 

За зграде и друге грађевинске објекте изграђене без
грађевинске дозволе, када је дозвола услов за градњу, или прекорачењем
овлашћења из дозволе (члан 58з став 1. Закона) за држаоца зграде, односно
објекта одређује се градитељ зграде, односно другог грађевинског објекта,
односно лице које је држалац зграде, односно грађевинског објекта на основу
правног посла, који води својини, закљученог са градитељем, односно његовим
правним следбеником.

За објекте привременог карактера као држалац се
одређује лице на чије је име издата грађевинска дозвола, односно лице које је
правни следбеник тог лица. 

 

3. Приговори у току
излагања

 

Члан 54.

Лице привремено уписано у лист непокретности може на
податке који су предмет излагања ставити приговор у Законом прописаном року. 


Приговор се може ставити и у поступку излагања и
садржина истог се уноси у записник. 

 

Члан 55.

Приговори и жалбе евидентирају се у обрасцу Списак
приговора и жалби (прилог 5). 

Уколико је за одлучивање по приговору неопходан увиђај
на терену, прикупљени описни и мерни подаци са терена евидентирају се у
Регистру снимљених промена. 

 

Члан 56.

О приговору чија је садржина унета у записник Комисија
може да одлучи одмах и одлуку, у форми решења, унесе у исти записник.
Подносилац приговора се може одрећи права да му се достави отправак решења, а
може се одрећи и права на жалбу.

У случају кад не постоји ималац правног интереса, а
Комисија нађе да је приговор привремено уписаног лица, односно лица које,
Комисија одређује за носиоца права основан, уместо да доноси решење Комисија ће
о прихватању приговора да обавести то лице, у складу са Законом. 

 

Члан 57.

Кад Комисија нађе да је жалба изјављена против решења
донетог по приговору благовремена, поднета од овлашћеног лица и основана, може
новим решењем заменити решење које се жалбом побија. 

Уколико Комисија није новим решењем заменила решење
које се жалбом побија, доставиће без одлагања, а најкасније у року од осам
дана, од дана пријема жалбе, Републичком геодетском заводу жалбу са свим
списима предмета, у складу са Законом.

 

4. Коначно утврђивање
података и овера листова непокретности

 

Члан 58.

Ако до окончања поступка излагања нису утврђени подаци
о власнику, односно држаоцу непокретности у Б, односно у В листу непокретности,
за власника се уписује Република Србија, сагласно члану 1. тачка 5) Закона о
средствима у својини Републике Србије („Службени гласник РС", бр. 53/95,
3/96, 54/96 и 32/97). 

 

Члан 59.

Кад је на основу исправе која није снабдевена доказом о
плаћеном порезу на пренос апсолутних права извршен коначан упис права на
непокретностима, Комисија ће обавестити државни орган надлежан за утврђивање и
наплату јавних прихода о преносу апсолутних права, достављањем примерка
исправе.

Државном органу из става 1. овог члана доставиће се и
записник о развргнућу имовинске заједнице. 

 

Члан 60.

Кад је у поступку излагања извршена промена намене
пољопривредног земљишта за коју се, према закону којим се уређује пољопривредно
земљиште, плаћа накнада, Комисија ће обавестити министарство надлежно за
послове пољопривреде да је извршен упис промене начина коришћења.

 

Члан 61.

Кад је у складу са законом извршен упис права у корист
страног лица, Служба ће сходно члану 82г Закона о основама својинско правних
односа („Службени лист СФРЈ", бр. 6/80 и 36/90 и „Службени лист СРЈ",
број 29/96), у року од 15 дана од дана објављивања решења о потврди
катастарског операта у „Службеном гласнику Републике Србије", доставити
податке о извршеном упису савезном органу надлежном за послове правде. 


 

Члан 62.

Поступак излагања сматра се окончаним кад Комисија
оверене листове непокретности, који садрже коначно утврђене податке о
непокретностима и правима на њима, после извршеног прегледа од стране
организационе јединице Републичког геодетског завода за катастар непокретности,
преда Служби заједно са управним предметима и елаборатом за излагање, ради
формирања катастра непокретности.

 

IV. ФОРМИРАЊЕ
КАТАСТРА НЕПОКРЕТНОСТИ

 

Члан 63.

Формирање катастра непокретности обухвата израду радног
оригинала катастарског плана, збирке исправа и катастарског операта. 

 

Члан 64.

Геодетски план, који је као саставни део елабората за
излагање изложен на јавни увид, Служба доставља Републичком геодетском заводу
на оверу.

После извршене овере геодетског плана из става 1. овог
члана, Републички геодетски завод израђује архивски и радни оригинал
катастарског плана.

Геодетски план из става 1. овог члана и архивски
оригинал катастарског плана предају се организационој јединици Републичког
геодетског завода надлежној за послове архивирања, а радни оригинал
катастарског плана предаје се Служби. 

 

Члан 65.

Листови непокретности са коначно утврђеним подацима о
непокретностима и правима на њима, постају део катастарског операта. 

Азбучни преглед власника, носилаца права коришћења и
држалаца непокретности и Списак катастарских парцела, измењени и допуњени у
поступку излагања, постају делови катастарског операта.

 

Члан 66.

На основу података садржаних у листовима непокретности,
катастарски приход обрачунава се аутоматском обрадом података применом
одговарајуће лествице катастарског прихода за сваку парцелу плодног земљишта,
зависно од њене површине, културе и класе. После извршеног обрачуна
катастарског прихода израђује се Сумарник катастарског прихода (прилог 6) и
Збирни преглед површина и катастарског прихода према начину коришћења и
катастарским класама (прилог 7), као делови катастарског операта.

Сумарник катастарског прихода садржи број листа
непокретности, податке о носиоцима права, односно држаоцима, обиму права,
укупној површини земљишта и укупном катастарском приходу. 

Збирни преглед површина и катастарског прихода према
начину коришћења и катастарским класама садржи податке о начину коришћења
земљишта, катастарским класама, укупној површини и укупној висини катастарског
прихода. 

 

Члан 67.

Збирка исправа се формира после завршеног поступка
излагања и израде катастарског операта у поступку одржавања.

Приликом формирања збирке исправа устројава се Регистар
исправа (прилог 8) који садржи податке о броју управног предмета, врсти и броју
исправе. 

 

Члан 68.

Кад Републички геодетски завод, по извршеном управном и
стручном надзору од стране организационе јединице Републичког геодетског завода
за катастар непокретности, утврди да је катастарски операт израђен у складу са
важећим прописима, решењем ће потврдити операт. 

После објављивања решења о потврди катастарског операта
у „Службеном гласнику Републике Србије", катастарски операт се предаје
организационој јединици Републичког геодетског завода надлежној за послове
архивирања, ради чувања и Служби на коришћење и одржавање.

 

V. ОДРЖАВАЊЕ
КАТАСТРА НЕПОКРЕТНОСТИ

 

Члан 69.

Одржавање катастра непокретности обухвата утврђивање
насталих промена на земљишту, зградама и другим грађевинским објектима, односно
њиховим посебним деловима, у погледу промене положаја, облика, површине, начина
коришћења, бонитета, катастарског прихода и у погледу промене врсте и обима
права, терета и ограничења на непокретностима, као и провођење утврђених
промена на радном оригиналу плана и у катастарском операту. 

 

Члан 70.

Променама, у смислу овог правилника, сматрају се
промене у подацима уписаним у катастру непокретности, као и упис нових података
који представљају садржај катастра непокретности. 

 

Члан 71.

Поступак утврђивања и провођења промена може се водити
по пријави странке или по службеној дужности. 

Пријаву о променама на непокретности може поднети
власник, носилац права коришћења, корисник и држалац непокретности.

Пријава истовремено представља и захтев за упис промене
на непокретностима у катастру непокретности.

Лице из става 2. овог члана уз пријаву прилаже сву
расположиву документацију која се односи на пријављену промену. 

Служба ће покренути поступак по службеној дужности за
промене за које је сазнала на други начин.

 

Члан 72.

По пријави о променама на земљишту, зградама и другим
грађевинским објектима, односно њиховим посебним деловима, у погледу промене
положаја, облика, површине, начина коришћења и бонитета, Служба врши оцену
основаности захтева, обезбеђује доказ да су предујмљени трошкови поступка, и
заказује увиђај. 

Лице које врши увиђај саставља записник о увиђају а податке
о утврђеним променама на непокретностима уноси у регистар из члана 55. став 2.
овог правилника. 

Снимљене промене из става 2. овог члана евидентирају се
на радном оригиналу плана. 

 

Члан 73.

Промена катастарског прихода врши се по службеној
дужности, без доношења решења, у случају: 

1) промене културе и класе земљишта;

2) измене граница катастарског среза;

3) обнове катастарског класирања на делу или целој
катастарској општини;

4) промене лествица катастарског прихода;

5) промене катастарског прихода по одлуци надлежног
органа. 

 

Члан 74.

Служба доставља надлежном државном органу за утврђивање
и наплату јавних прихода – организационој јединици у општини, до 15. фебруара
текуће године, са стањем на дан 31. децембра претходне године податке о
носиоцима права, односно држаоцима земљишта са укупним катастарским приходом за
подручје те општине. 

 

Члан 75.

Кад два или више носилаца права, односно држалаца, живе
у једном домаћинству, Служба ће по посебном захтеву надлежног државног органа
из члана 74. овог правилника, катастарски приход повезати на лице које решењем
одреди тај орган. 

 

Члан 76.

Кад је у поступку излагања на јавни увид података
премера и катастарског класирања земљишта и утврђивању права на
непокретностима, сходно члану 69а ст. 5. и 6. Закона извршен упис држаоца
земљишта, на захтев тог лица, односно његовог правног следбеника, Служба ће
извршити упис права у корист лица које је уписано као држалац земљишта, под
условом да треће лице у року од две године од дана почетка примене катастра
непокретности не захтева упис права на основу исправе из члана 69а став 4.
Закона.

У случају из става 1. овог члана Служба ће донети
решење о дозволи уписа права на земљишту у корист лица које је уписано као
држалац земљишта. 

До истека рока из става 1. овог члана не може се вршити
упис промене држаоца земљишта, осим у случају кад је решењем о наслеђивању
земљиште из става 1. овог члана унето у оставинску масу лица уписаног за
држаоца земљишта.

Упис промене држаоца земљишта вршиће се и на основу
уговора о доживотном издржавању који је закључен у складу са законом и уз
постојање доказа о смрти примаоца издржавања (извод из матичне књиге умрлих).

У рок за стицање права лица које је за држаоца земљишта
одређено оставинским решењем, односно уговором о доживотном издржавању,
урачунава се и рок његовог правног претходника. 

Служба ће на захтев трећег лица, односно његовог
правног следбеника или држаоца земљишта, који приложе исправу из члана 69а став
4. Закона, решењем дозволити упис права трећег лица и брисање држаоца земљишта,
односно упис власника уместо држаоца, под условом да то право изводи од лица
које је могло бити одређено за носиоца права у смислу члана 69а став 3. Закона.

 

Члан 77.

Кад је у смислу члана 69а став 9. Закона извршен упис
власника објекта, а то лице, односно његов правни следбеник у року од годину
дана од дана почетка примене катастра непокретности не достави употребну
дозволу, Служба ће, по службеној дужности, брисати упис права и извршити упис
држаоца објекта. 

О брисању уписа права и уписа држаоца објекта Служба
доноси решење.

У случају из става 1. овог члана, у листу непокретности
остаје уписана забелешка да за објекат није издата употребна дозвола. 


 

Члан 78.

Уколико је у катастарском операту лице уписано за
држаоца привременог објекта, а то лице, односно његов правни следбеник по
истеку рока не продужи важност привременој грађевинској дозволи, ставиће се
забелешка да за објекат није издата грађевинска дозвола.

 

Члан 79.

Служба ће, лице које је у катастарском операту уписано
за држаоца објекта, на његов захтев, уписати за власника објекта, у случају: 


1) кад у складу са одредбама Закона о посебним условима
за издавање грађевинске односно употребне дозволе за одређене објекте
(„Службени гласник РС", број 16/97), прибави и достави грађевинску,
односно употребну дозволу;

2) кад стекне својину на земљишту, изван подручја
градског грађевинског земљишта, на коме се налази објекат. 

 

Члан 80.

Упис носиоца права, односно држаоца на новоизграђеној
згради која је снимљена у поступку одржавања катастра непокретности, вршиће се
у складу са чланом 58з Закона. 

За носиоца права на посебном делу зграде из става 1.
овог члана, одређује се лице које приложи исправе подобне за стицање права на
посебном делу зграде, на основу којих то право изводи од градитеља зграде, односно
његовог правног следбеника на згради или на посебном делу зграде, под условом
да је градитељ зграде уписан за носиоца права на згради.

За држаоца посебног дела зграде из става 1. овог члана,
одређује се лице које приложи исправе подобне за стицање државине, на основу
којих државину изводи од градитеља зграде, односно његовог правног следбеника,
под условом да је градитељ зграде, односно његов правни следбеник уписан за
држаоца зграде. 

 

Члан 81.

У случају кад је терет, односно ограничење уписано у
поступку излагања на јавни увид података премера и катастарског класирања
земљишта и утврђивања права на непокретностима, Служба уписује датум ступања на
снагу решења о потврди катастарског операта, као датум уписа терета, односно
ограничења.

У случају када су у складу са законом испуњени услови
за брисање терета, односно ограничења, Служба уписује датум брисања терета,
односно ограничења, по коначности решења о дозволи брисања уписа.

 

Члан 82.

Стварне и личне службености, хипотека, одређена
облигациона права (право дугорочног закупа за период од десет или више година,
настало у складу за законом, уговорно право прече куповине, право откупа и
прекупа), уписују се по правном основу из члана 58в тач. 2), 3) и 5) Закона. 


За упис хипотеке, поред правног основа из става 1. овог
члана (уговор или одлука суда), потребна је и изричита изјава лица, чије се
право оптерећује, да пристаје на упис. 

Изјава из става 2. овог члана може бити дата и у
посебној исправи или на записнику код Службе. 

Кад се подели непокретност која је оптерећена
хипотеком, свака новонастала непокретност оптерећује се у висини укупног
повериочевог потраживања.

Брисање хипотеке из става 1. овог члана, врши се на
основу изјаве повериоца оверене код суда, односно изјаве дате на записник код
Службе, да је потраживање обезбеђено хипотеком у целости измирено.

 

Члан 83.

Кад се подели непокретност, постојећи терети и
ограничења преносе се на новонастале непокретности.

Изузетно од става 1. овог члана кад сеподели
непокретност која представља послужно добро, стварна службеност остаје само на
деловима, на којима је вршена.

 

Члан 84.

Правне чињенице које се односе на власника
непокретности, уписују се, у складу са Законом, на основу: 

1) извода из матичне књиге рођених (малолетство); 


2) решења надлежног општинског органа (старатељство) и

3) правоснажног решења надлежног суда (лишење, односно
ограничење пословне способности).

Правне чињенице које се односе на саму непокретност,
уписују се, у складу са Законом, на основу:

1) покретања спора за утврђење права на непокретностима,
односно за брисање права;

2) предлога за експропријацију;

3) решења надлежног суда о забрани отуђења или
оптерећења непокретности;

4) предлога за извршење на непокретности на основу
извршне судске исправе.

У случају из става 2. тач. 1), 2) и 4) овог члана,
потребно је да заинтересовано лице пружи доказ да је поступак покренут пред
надлежним органом.

 

Члан 85.

Провођење промена на непокретностима и правима на њима
у катастарском операту врши се по скраћеном управном поступку, у складу са
законом. 

После спроведеног поступка и оцене изведених доказа
Служба доноси решење. 

Провођење евидентираних промена на радном оригиналу
плана из члана 72. став 3. овог правилника и у катастарском операту, врши се
кад решење о дозволи уписа постане коначно.

Кад је решењем из става 2. овог члана дозвољена
предбележба, подаци о лицу у чију корист се предбележба врши уписују се испод
података о уписаном носиоцу права на тој непокретности.

Кад се отклоне сметње за коначан упис права у року
одређеном у решењу о дозволи уписа предбележбе, предбележба постаје укњижба, о
чему се доноси решење. 

Забележба о одређеним правним чињеницама које могу бити
од утицаја на постојање права на непокретностима, уписује се на основу решења у
Г лист непокретности.

 

Члан 86. 


Служба доноси решење којим се одбија упис промене, у
случају: 

1) непостојања правног основа из члана 58в Закона;

2) ако непокретности у исправи нису означене у складу
са чланом 14. Закона; 

3) ако у исправи на основу које се врши упис ранији
носилац права није означен и према њему право новог носиоца није утврђено; 


4) ако је исправа сачињена супротно принудним
прописима;

5) ако би се таквим уписом извршила повреда прописа. 


 

Члан 87.

У циљу отклањања недостатака и пропуста у снимању
детаља, геодетском елаборату, плановима и катастарском операту (усаглашавање
стања на терену са стањем на радном оригиналу плана и у катастарском операту),
Служба ће одржати усмену расправу. 

Кад у поступку из става 1. овог члана са сигурношћу
утврди постојање недостатака и пропуста, Служба ће дозволити провођење промене
на непокретностима под условом да се не мењају границе парцела на терену.

 

Члан 88.

Кад је у складу са законом извршен упис права у корист
страног лица, Служба ће поступити сходно члану 61. овог правилника, с тим што
рок за достављање обавештења надлежном органу тече од дана коначности решења о
дозволи уписа.

 

VI. ИЗДАВАЊЕ
ПОДАТАКА ИЗ КАТАСТРА НЕПОКРЕТНОСТИ

 

Члан 89.

Служба ће на захтев странке изда копију радног
оригинала плана и препис, извод или уверење о подацима садржаним у катастарском
операту, уколико за издавање појединих података није посебним прописом друкчије
одређено.

На захтев суда или другог надлежног органа, издају се у
форми извештаја подаци садржани у катастру непокретности.

 

Члан 90.

Издавање података из члана 89. овог правилника може се
вршити:

1) штампањем појединих делова катастарског операта
(преписа или извода – прилог 9);

2) директним приступом подацима катастарског операта на
рачунарском систему, у складу са посебним прописима.

Преписе, односно изводе из става 1. овог члана
потписује директор службе, односно лице које он овласти, са отиском печата.

 

Члан 91.

Копија плана (прилог 10) садржи податке о називу
катастарске општине, броју листа непокретности, размери плана, графички приказ
и број парцеле. 

Копија плана мора бити верна радном оригиналу плана.

Копију плана потписују обрађивач и директор Службе,
односно лице које он овласти, са отиском печата. 

 

VII. ПРЕЛАЗНЕ И
ЗАВРШНЕ ОДРЕДБЕ

 

Члан 92.

Сви прописани обрасци штампају се на хартији формата
А-4.

Приликом израде и одржавања катастра непокретности
аутоматском обрадом података, неопходно је обезбедити штампање образаца са
прописаном садржином.

 

Члан 93.

Поступак израде катастра непокретности који је започет
пре ступања на снагу овог правилника, наставиће се по одредбама овог правилника
уколико није започето излагање. 

Почетком излагања у смислу става 1. овог члана, сматра
се датум одређен у Огласу на јавни увид података премера и катастарског
класирања земљишта и утврђивању права на непокретностима. 

 

Члан 94.

У катастарским општинама, у којима је катастарски
операт потврђен решењем Републичког геодетског завода пре 28. марта
1996.године, Служба ће извршити усклађивање листова непокретности са листовима
непокретности прописаним овим правилником у року од годину дана од дана ступања
на снагу овог правилника. 

 

Члан 95.

Даном ступања на снагу овог правилника престаје да важи
Правилник о излагању на јавни увид података о непокретностима и правима на њима
и утврђивању права у поступку излагања („Службени гласник РС", број 34/96)
и Правилник о катастарском класирању земљишта („Службени гласник РС", бр.
37/94 и 49/94).

 

Члан 96.

Овај правилник ступа на снагу осмог дана од дана
објављивања у „Службеном гласнику Републике Србије". 

 

01 број
951-560/99

У Београду, 15.
октобра 1999. године

Директор,

проф. др 

Душан С. Јоксић, 

с.р.

 
 
 

 




 




 




 

 




 

 




 

 
 
 
 
 
 

ПРИЛОГ 2.


Образац 1.

Републички геодетски завод, Служба за катастар
непокретности __________________ на основу члана 61. Закона о државном премеру
и катастру и уписима права на непокретностима („Службени гласник РС", бр.
83/92, 53/93, 67/93, 48/94, 12/96 и 15/96), објављује 

 

 

О Г Л А С

О ИЗЛАГАЊУ НА ЈАВНИ
УВИД ПОДАТАКА ПРЕМЕРА И КАТАСТАРСКОГ КЛАСИРАЊА ЗЕМЉИШТА И УТВРЂИВАЊА ПРАВА НА
НЕПОКРЕТНОСТИМА ЗА КО _________________________

 

 

Обавештавају се носиоци права на непокретностима и
имаоци правног интереса да ће се у времену од __________ до _________ године
вршити излагање на јавни увид података премера и катастарског класирања
земљишта и утврђивање права на непокретностима, односно израда катастра
непокретности за КО ____________ _______________. Послове излагања вршиће
Комисија за излагање која ће радити у просторијама
_________________________________ сваког радног дана у времену од ____ до ____
.

Ако се уредно позвано лице не одазове позиву за
излагање, сматраће се да не оспорава податке привремено уписане у лист
непокретности и они ће као такви бити уписани у катастар непокретности.

Лица која сматрају да полажу права на одређеној
непокретности дужна су да Комисији за излагање доставе исправу (уговор,
правоснажну судску одлуку, одлуку надлежног органа), на основу које се може
утврдити право на непокретности. 

На податке привремено уписане у лист непокретности,
привремено уписано лице може ставити приговор Комисији за излагање у року од 8
дана од дана достављања података, а имаоци правног интереса у року од 8 дана од
дана сазнања за податке, а најкасније до завршетка излагања.

Овај оглас истовремено представља и јавни позив, који
се упућује свим носиоцима права на непокретностима уписаним у земљишној књизи
чији је упис идентичан са уписом у катастру земљишта, па ће се недолазак на
излагање сматрати сагласношћу за упис њихових права у катастру непокретности. 


Даном почетка примене катастарског операта престаје да
важи земљишна књига и катастар земљишта.




_______________________





(место)




_______________________



М.П.



ДИРЕКТОР СЛУЖБЕ





(датум)





______________________




 

 

 


Образац 2.

Републички геодетски завод, Служба за катастар
непокретности __________________ на основу члана 61. Закона о државном премеру
и катастру и уписима права на непокретности („Службени гласник РС", бр.
83/92, 53/93, 67/93, 48/94, 12/96 и 15/96), објављује 

 

 

О Г Л А С

О ИЗЛАГАЊУ НА ЈАВНИ
УВИД ПОДАТАКА ПРЕМЕРА И КАТАСТАРСКОГ КАЛСИРАЊА ЗЕМЉИШТА И УТВРЂИВАЊУ ПРАВА НА
НЕПОКРЕТНОСТИМА ЗА КО ______________________

 

 

Обавештавају се носиоци права на непокретностима и
имаоци правног интереса да ће у времену од _________ до_____________ године
вршити излагање на јавни увид података премера и катастарског класирања
земљишта и утврђивање права на непокретностима, односно израда катастра
непокретности за КО ____________ _______________. Послове излагања вршиће
Комисија за излагање која ће радити у просторијама
_________________________________ сваког радног дана у времену од _____ до
_________.

Ако се уредно позвано лице не одазове позиву за
излагање, сматраће се да не оспорава податке привремено уписане у лист
непокретности и они ће као такви бити уписани у катастар непокретности.

Лица која сматрају да полажу права на одређене
непокретности дужна су да Комисији за излагање доставе исправу (уговор,
правоснажну судску одлуку, одлуку надлежног органа), на основу које се може
утврдити право на непокретности.

На податке привремено уписане у лист непокретности,
привремено уписано лице може ставити приговор Комисији за излагање у року од 8
дана од дана достављања података, а имаоци правног интереса у року од 8 дана од
дана сазнања за податке, а најкасније до завршетка излагања.

Овај оглас истовремено представља и јавни позив, који
се упућује свим лицима уписаним у катастру земљишта, који испуњавају услове за
носиоце права на непокретностима и чији је упис идентичан са подацима из обнове
премера, па ће се недолазак на излагање сматрати сагласношћу за упис њихових
права у катастру непокретности.

Даном почетка примене катастарског операта престаје да
важи катастар земљишта.

 

 




_______________________





(место)




_______________________



М.П.



ДИРЕКТОР СЛУЖБЕ





(датум)





______________________




 

 

 


Образац 3.

 

 

Републички геодетски завод, Служба за катастар
непокретности __________________ на основу члана 61. Закона о државном премеру
и катастру и уписима права на непокретности („Службени гласник РС", бр.
83/92, 53/93, 67/93, 48/94, 12/96 и 15/96), објављује 

 

 

О Г Л А С

О ИЗЛАГАЊУ НА ЈАВНИ
УВИД ПОДАТАКА ПРЕМЕРА И КАТАСТАРСКОГ КЛАСИРАЊА ЗЕМЉИШТА И УТВРЂИВАЊУ ПРАВА НА
НЕПОКРЕТНОСТИМА ЗА КО ______________________

 

 

Обавештавају се носиоци права на непокретностима и
имаоци правног интереса да ће у времену од _________ до_____________ године
вршити излагање на јавни увид података премера и катастарског класирања
земљишта и утврђивање права на непокретностима, односно израда катастра
непокретности за КО ____________ _______________. Послове излагања вршиће
Комисија за излагање која ће радити у просторијама _________________________________
сваког радног дана у времену од _____ до _________.

Ако се уредно позвано лице не одазове позиву за
излагање, сматраће се да не оспорава податке привремено уписане у лист
непокретности и они ће као такви бити уписани у катастар непокретности.

Лица која сматрају да полажу права на одређене
непокретности дужна су да Комисији за излагање доставе исправу (уговор,
правоснажну судску одлуку, одлуку надлежног органа), на основу које се може
утврдити право на непокретности.

На податке привремено уписане у лист непокретности,
привремено уписано лице може ставити приговор Комисији за излагање у року од 8
дана од дана достављања података, а имаоци правног интереса у року од 8 дана од
дана сазнања за податке, а најкасније до завршетка излагања.

Овај оглас истовремено представља и јавни позив, који
се упућује свим лицима уписаним у катастру земљишта, који испуњавају услове за
носиоце права на непокретностима, па ће се недолазак на излагање сматрати
сагласношћу за упис њихових права у катастру непокретности.

Даном почетка примене катастарског оператапрестаје да
важи катастар земљишта.




_______________________





(место)




_______________________



М.П.



ДИРЕКТОР СЛУЖБЕ





(датум)





______________________




 
 
 
 
 
 

ПРИЛОГ 3.

РЕПУБЛИКА СРБИЈА

РЕПУБЛИЧКИ ГЕОДЕТСКИ ЗАВОД

КОМИСИЈА ЗА ИЗЛАГАЊЕ ПОДАТАКА О 


НЕПОКРЕТНОСТИМА И ПРАВИМА НА ЊИМА

ЗА КО _____________________________

Број: ________________________

Датум ________________ године

________________________

(седиште Службе)

 

 

Комисија за излагање података о непокретностима и
правима на њима, на основу члана 84. Закона о општем управном поступку
(„Службени лист СРЈ", бр. 33/97), упућује

 

 

Ј А В Н И П О З И В 


 

 

Позивају се власници, односно држаоци посебних делова
(станова, пословних просторија, гаража) у стамбеној згради бр. _______, у
___________________ улица ___________________________________

(место)

да у периоду од _________________ до ______________, у
времену од _________ до ___________ часова, дођу у просторије Службе за
катастар непокретности __________________________, у улици __________________________
број _________ и присуствују излагању на јавни увид података о непокретностима
и правима на њима.

Власници, односно држаоци посебних делова зграде дужни
су да на расправу донесу исправу (уговор, судску одлуку, одлуку државног
органа), којом доказују власништво односно државину посебног дела зграде.

Уколико не учествујете у поступку излагања на јавни
увид података о непокретностима и правима на њима, Комисија ће, за носиоца
права, односно држаоца посебног дела зграде, уписати градитеља зграде.

 

 




М.П.



ПРЕДСЕДНИК
  КОМИСИЈЕ






____________________________




 
 
 
 
 
 

ПРИЛОГ 4.

 

 


Образац 1.

РЕПУБЛИКА СРБИЈА 


РЕПУБЛИЧКИ ГЕОДЕТСКИ ЗАВОД

КОМИСИЈА ЗА ИЗЛАГАЊЕ ПОДАТАКА О

НЕПОКРЕТНОСТИМА И ПРАВИМА НА ЊИМА 


ЗА КО _____________________________

БРОЈ: __________________ 


 

 




ДАТУМ __________ године



лично достављање




__________________________

(седиште Службе)

 

ПОЗИВ ЗА СТРАНКУ НА
УСМЕНУ РАСПРАВУ

 

____________________________________________________________


(име и презиме,
односно назив)

 

 

из _________________________________ ул.
______________________ __________________________ бр. _____ позива се да дође
лично или да пошаље свог законског заступника, односно пуномоћника на дан
____________ год. у _____ сати у ____________________________
_____________________________ ради учешћа на усменој расправи у поступку
излагања на јавни увид података премера и катастарског класирања земљишта и
утврђивања права на непокретностима евидентираним у листу непокретности
привремени број _________ КО _________________________.

Странка је дужна да на расправу донесе исправу (уговор,
судску одлуку, одлуку државног органа, грађевинску, односно употребну дозволу и
пројекат за изграђене објекте, уверење општинске, односно градске управе да су
објекти изграђени у време када за њихову изградњу није била обавезна дозвола).
Наведене исправе треба донети у оригиналу, ради стављања Комисији на увид а
такође и преписе, односно фотокопије истих, који се задржавају за збирку
исправа.

На расправу обавезно понети личну карту ради
идентификације и преузимања матичног броја, а за правна лица извод из судског
регистра са матичним бројем. 

Уколико се странка не одазове позиву, сматраће се да
подаци о непокретностима и правима на њима, евидентирани у листу непокретности
привремени број _______ нису оспорени па ће се као тачни и утврђени уписати у
лист непокретности без доношења посебног решења, сагласно члану 69. Закона о
државном премеру и катастру и уписима права на непокретностима („Службени
гласник РС", бр. 83/92, 53/93, 67/93, 48/94, 12/96 и 15/96).

 

 

 




Прилог: лист непокретности





ПРЕДСЕДНИК
  КОМИСИЈЕ




привремени број __________



М.П.



____________________________




..........................................................................................................................
 
 
 


Образац 1. 


РЕПУБЛИКА СРБИЈА

РЕПУБЛИЧКИ ГЕОДЕТСКИ ЗАВОД

КОМИСИЈА ЗА ИЗЛАГАЊЕ ПОДАТАКА О

НЕПОКРЕТНОСТИМА И ПРАВИМА НА ЊИМА 


ЗА КО _____________________________

БРОЈ: __________________ 


ДАТУМ __________ године

(седиште Службе)

 

 

 

ДОСТАВНИЦА

____________________________________________________________

(име и презиме,
односно назив странке)

Потврђујем пријем листа непокретности привремени бр.
________ и позива за усмену расправу на дан ______________ године

Позив и лист непокретности су ми уручени на дан
__________________________________________ године.

(прималац исписује датум словима)

 




__________________



________________





(потпис достављача)



(потпис примаоца)



 
 
 
 


Образац 2

РЕПУБЛИКА СРБИЈА

РЕПУБЛИЧКИ ГЕОДЕТСКИ ЗАВОД

КОМИСИЈА ЗА ИЗЛАГАЊЕ ПОДАТАКА О 


НЕПОКРЕТНОСТИМА И ПРАВИМА НА ЊИМА

ЗА КО _____________________________

Број: ________________________




Датум ________________ године



лично достављање




________________________

(седиште Службе)

 

ПОЗИВ ЗА СТРАНКУ НА
УСМЕНУ РАСПРАВУ

 

____________________________________________________________


(име и презиме,
односно назив)

 

 

из _________________________________ ул.
_____________________ _________________________________ бр. ______ позива се да
дође лично или да пошаље свог представника, законског заступника, односно
пуномоћника на дан ___________________ године у _____ сати у
_______________________ ради учешћа на усменој расправи у поступку излагања на
јавни увид података премера и катастарског класирања земљишта и утврђивања
права на непокретностима евидентираним у листу непокретности привремени број ____________
КО ___________________________.

Странка је дужна да на расправу донесе исправу (уговор,
судску одлуку, одлуку државног органа, грађевинску, односно употребну дозволу и
пројекат за изграђене објекте, уверење општинске, односно градске управе да су
објекти изграђени у време када за њихову изградњу није била обавезна дозвола).
Наведене исправе треба донети у оригиналу, ради стављања Комисији на увид а
такође и преписе, односно фотокопије истих, који се задржавају за збирку
исправа.

На расправу обавезно понети личну карту ради
идентификације и преузимања матичног броја, а за правна лица извод из судског
регистра са матичним бројем.

У случају да не учествујете у овом поступку сматраће се
да сте сагласни са подацима о непокретностима утврђеним у поступку обнове
премера.

 




М.П.



ПРЕДСЕДНИК
  КОМИСИЈЕ











____________________________




. . . . . . . . . .
. . . .. . . . . . . . . . . . . . . . . . . . . . . . . . . . . . . . . . . .
. . . . 
 
 
 
 


Образац 2.

РЕПУБЛИКА СРБИЈА

РЕПУБЛИЧКИ ГЕОДЕТСКИ ЗАВОД

КОМИСИЈА ЗА ИЗЛАГАЊЕ ПОДАТАКА О

НЕПОКРЕТНОСТИМА И ПРАВИМА НА ЊИМА 


ЗА КО _____________________________

БРОЈ: __________________ 


ДАТУМ __________ године

(седиште Службе)

 

ДОСТАВНИЦА

____________________________________________________________

(име и презиме,
односно назив странке)

 

 

Потврђујем пријем позива за усмену расправу на дан
______________ године у _________ сати.

Позив ми је уручен на дан
_____________________________________ године. (прималац исписује датум словима)

 




__________________



________________





(потпис достављача)



(потпис примаоца)




 
 
 
 

 

 







 

 
 
 
 
 




 

 
 
 
 
 




 

 
 
 
 
 




 

 
 
 
 
 




 

 




 

 




 

 

 




 

 
 
 
 
 




РЕПУБЛИКА СРБИЈА



ПРИЛОГ 10.





РЕПУБЛИЧКИ ГЕОДЕТСКИ ЗАВОД 
		





Служба за катастар непокретности 
		





Број : ..............................................



Катастарска
  општина ...............




Датум : .................



Број листа
  непокретности .......




..........................................................
  		




 

КОПИЈА ПЛАНА

Размера 1 :
.....................

Катастарска парцела
број .............................

Копија плана је верна радном оригиналу катастарског
плана.

 




Копирао .......................................



Директор










У
  .................................................... године


...................................