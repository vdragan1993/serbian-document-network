Редакцијски пречишћен текст
 
 
На основу члана 23. став 1. тачка 1) Закона о Народној банци Србије („Службени гласник РС”, бр. 72/2003, 55/2004, 85/2005 – др. закон, 44/2010, 76/2012 и 106/2012), на предлог Извршног одбора Народне банке Србије,
Савет гувернера Народне банке Србије доноси
 
СТАТУТ
Народне банке Србије

	"Службени гласник РС", бр. 12 од 5. фебруара 2013, 18 од 13. 
	фебруара 2015, 72 од 19. августа 2015.
 
I. ОСНОВНЕ ОДРЕДБЕ
Правни статус
Члан 1.
Народна банка Србије је централна банка Републике Србије, која обавља функције и послове утврђене Законом о Народној банци Србије (у даљем тексту: Закон) и другим законом.
Народна банка Србије је правно лице које је Република Србија основала законом и не уписује се у регистар правних лица.
За обавезе Народне банке Србије јамчи Република Србија.
Органи 
Члан 2.
Органи Народне банке Србије су:
1) Извршни одбор Народне банке Србије (у даљем тексту: Извршни одбор);
2) гувернер Народне банке Србије (у даљем тексту: гувернер);
3) Савет гувернера Народне банке Србије (у даљем тексту: Савет).
Делокруг и међусобни однос органа Народне банке Србије утврђен је Законом.
У складу са својим надлежностима утврђеним Законом, Савет може Извршном одбору подносити иницијативе и предлоге, односно давати препоруке и мишљења.
Седиште
Члан 3.
Седиште Народне банке Србије је у Београду, Краља Петра 12.
Назив у пословној комуникацији са иностранством
Члан 4.
У пословној комуникацији са иностранством Народна банка Србије може користити енглески превод свог назива, који гласи: „National Bank of Serbia”.
Печат и штамбиљ
Члан 5.
Народна банка Србије има свој печат и штамбиљ.
Печат Народне банке Србије је округлог облика и садржи назив Републике Србије и назив и седиште Народне банке Србије, као и Велики грб Републике Србије.
Штамбиљ Народне банке Србије је правоугаоног облика и садржи назив Народне банке Србије, а може садржати и друге елементе.
Начин употребе и чувања печата и штамбиља Народне банке Србије, њихов број, врсту и садржину, као и друга питања у вези с печатом и штамбиљем – уређују се унутрашњим општим актом Народне банке Србије (у даљем тексту: унутрашњи општи акт).
Лого
Члан 6.
Народна банка Србије има свој лого, чији се начин употребе, изглед и садржина утврђују унутрашњим општим актом.
II. ЗАСТУПАЊЕ И ПРЕДСТАВЉАЊЕ НАРОДНЕ БАНКЕ СРБИЈЕ
Заступање
Члан 7.
Гувернер заступа Народну банку Србије.
Гувернер може вицегувернере Народне банке Србије (у даљем тексту: вицегувернери), директора Управе за надзор над финансијским институцијама (у даљем тексту: директор Управе за надзор), 
	руководиоце у Народној банци Србије (у даљем тексту: руководиоци)* и друге запослене у Народној банци Србије (у даљем тексту: запослени) овластити да у име и за рачун Народне банке Србије закључују поједине правне послове и/или предузимају одређене правне радње.
Гувернер може вицегувернере, директора Управе за надзор, руководиоце*, као и друге запослене, овластити да одлучују о одређеним правима и обавезама запослених. 
	
Гувернер може запослене и лица која нису запослена у Народној банци Србије овластити да Народну банку Србије заступају пред судовима и/или другим органима и организацијама, као и у заштити њених имовинских и других интереса у земљи и иностранству.
Овлашћења из ст. од 2. до 4. овог члана дају се у писменом облику и у њима се одређују обим и садржина тих овлашћења.
*Службени гласник РС, број 18/2015
 
Одлучивање у управним стварима
Члан 8.
Управне акте из надлежности Народне банке Србије доносе Извршни одбор, гувернер и Управа за надзор над финансијским институцијама (у даљем тексту: Управа за надзор), у складу са својим надлежностима.
Гувернер може вицегувернере, генералног секретара и запослене који 
	руководе основним организационим јединицама Народне банке Србије (у даљем 
	тексту: основне организационе јединице), односно Заводом за израду новчаница 
	и кованог новца – Топчидер (у даљем тексту: Завод)* овластити да доносе одређене управне акте из надлежности Народне банке Србије за које је законом утврђена надлежност гувернера.
Директор Управе за надзор може запослене који руководе основним 
	организационим јединицама* у овој управи овластити да доносе управне акте из надлежности те управе, у складу са унутрашњим општим актом.
Овлашћења из ст. 2. и 3. овог члана дају се у писменом облику и у њима се одређују обим и садржина тих овлашћења. 
	
*Службени гласник РС, број 18/2015
 
Представљање
Члан 9.
Гувернер представља Народну банку Србије у земљи и иностранству.
Народну банку Србије у земљи и иностранству могу представљати и вицегувернери и директор Управе за надзор, у складу са својим овлашћењима. 
	
Гувернер може одредити да у појединим случајевима Народну банку Србије у земљи и иностранству представљају и 
	руководиоци* и други запослени.
Вицегувернери, директор Управе за надзор, генерални секретар и 
	запослени који руководе основним организационим јединицама, односно Заводом, 
	ако их за то гувернер писмено овласти, могу, у складу с пословима кojи су им 
	поверени, односно делокругом организационе јединице Народне банке Србије (у 
	даљем тексту: организациона јединица) којом руководе, одредити да у 
	појединим случајевима Народну банку Србије у земљи и иностранству 
	представљају руководиоци и други запослени.*
*Службени гласник РС, број 18/2015
 
Факсимил
Члан 10.
Акти из надлежности Народне банке Србије које потписују гувернер, вицегувернери, директор Управе за надзор и 
	руководиоци*, ако се израђују типски и у великом броју примерака – могу, уместо потписника ових аката, да садрже њихов факсимил.
Начин израде, употреба и чување факсимила, као и друга питања у вези с факсимилом, уређују се унутрашњим општим актом.
*Службени гласник РС, број 18/2015
 
Специмени
Члан 11.
Народна банка Србије обезбеђује специмене потписа гувернера, вицегувернера, директора Управе за надзор, 
	руководилаца* и других лица овлашћених за заступање Народне банке Србије.
Начин, услове и поступак обезбеђивања специмена потписа из става 1. овог члана, као и друга питања у вези са специменима, уређују се унутрашњим општим актом.
*Службени гласник РС, број 18/2015
 
III. ПОСЛОВИ ВИЦЕГУВЕРНЕРА
Послови који се могу поверити вицегувернерима
Члан 12.
Гувернер може вицегувернерима поверити да управљају појединим пословима из чл. 15, 17. и 18. овог статута и да координирају те послове, осим послова за које је прописана искључива надлежност гувернера.
Гувернер овлашћењем у писменом облику одређује које послове из става 1. овог члана поверава поједином вицегувернеру.
Вицегувернери се старају о законитом, стручном и благовременом 
	обављању послова који су им поверени, а одговорни су за доношење аката и 
	предузимање активности из делокруга организационих јединица чијим пословима 
	управљају и чије послове координирају, односно за пропусте у раду тих 
	организационих јединица.*
За законито, стручно и благовремено извршавање послова који су им поверени вицегувернери су одговорни гувернеру, Савету и Народној скупштини. 
	
*Службени гласник РС, број 18/2015
 
Вицегувернер који замењује гувернера
Члан 13.
Гувернер, на почетку свог мандата, посебним актом именује вицегувернера који га, кад је гувернер спречен да обавља своју функцију, замењује са истим правима и дужностима.
Гувернер може у току свог мандата именовати другог вицегувернера који ће га замењивати кад је спречен да обавља своју функцију. 
	
IV. ОРГАНИЗАЦИЈА ПОСЛОВАЊА НАРОДНЕ БАНКЕ СРБИЈЕ
Организација послова у Народној банци Србије
Члан 14.
Послови Народне банке Србије утврђени законом и другим прописом обављају се у основним организационим јединицама 
	*, Управи за надзор, Заводу * и филијалама Народне банке Србије (у даљем тексту: филијале). 
	
Гувернер може, ради обављања појединих послова, по потреби, образовати стална и повремена стручна и саветодавна радна тела (комисије, радне групе, колегијуме, комитете, одборе и друга радна тела).
*Службени гласник РС, број 18/2015
 
Организација послова у основним организационим јединицама
Члан 15.
У основним организационим јединицама обављају се следећи послови:
1) послови из области утврђивања и спровођења монетарне политике;
2) послови из области девизног система и политике и послови управљања девизним резервама; 
	
3) послови који се односе на мере и активности ради очувања и јачања стабилности финансијског система;
4) послови контроле пословања банака;
5) послови надзора над обављањем делатности осигурања;
6) послови надзора над обављањем делатности друштава за управљање добровољним пензијским фондовима;
7) послови надзора над обављањем послова финансијског лизинга;
7а) послови надзора над пружањем платних услуга и издавањем 
	електронског новца;*
8) послови заштите корисника финансијских услуга;
8а) послови реструктурирања банака, односно чланова банкарских група;*
9) послови издавања новчаница и кованог новца и управљања токовима готовине;
10) послови у вези са уређивањем и унапређивањем несметаног 
	функционисања платног промета, односно несметаног рада платних система и 
	послови надзора над пословањем оператора платних система;*
11) послови контроле платног промета у земљи и у иностранству и 
	послови надзора над применом прописа о спречавању прања новца и финансирања 
	тероризма код финансијских институција;*
12) послови економских истраживања и статистике;
13) послови истраживања у области контролне, односно надзорне функције Народне банке Србије;
14) послови фискалног агента и други послови за Републику Србију;
15) послови међународне сарадње;
16) послови сарадње Народне банке Србије са страним институцијама и домаћим органима и институцијама надлежним за надзор у области финансијског пословања;
17) послови у вези с платним картицама;
18) послови принудне наплате;
19) послови интерне ревизије;
20) послови Кабинета гувернера;
21) законодавно-правни послови;
22) послови усклађености пословања;*
23) послови рачуноводства и финансија;
24) послови информационе технологије;
25) послови људских ресурса;
26) послови у вези с јавним набавкама;
27) послови безбедности и заштите, послови управљања имовином, послови канцеларијског пословања и други општи послови;
28) други послови утврђени законом, осим ако нису у делокругу Завода у складу са овим статутом. 
	
Основне организационе јединице могу бити сектори и дирекције или основне организационе јединице другог назива ако то више одговара природи послова који се у њима обављају. 
	
У основним организационим јединицама може се обављати један или више послова из става 1. овог члана, а поједини послови могу се обављати у више основних организационих јединица.
У основним организационим јединицама могу се образовати одељења, одсеци и службе или организационе јединице другог назива ако то више одговара природи послова који се у њима обављају. 
	
*Службени гласник РС, број 18/2015
 
Организација послова у Управи за надзор
Члан 16.
У оквиру Управе за надзор, у основним организационим јединицама, у складу са законом, обављају се послови из члана 15. став 1. тач. од 4) до 8) и тач. 11), 13) и 16) овог статута.
Као основне организационе јединице у оквиру Управе за надзор образују се сектори и центри, односно основне организационе јединице другог назива ако то више одговара природи послова који се у њима обављају.
У организационим јединицама из става 2. овог члана може се обављати један или више послова из става 1. тог члана, а поједини послови могу се обављати у више организационих јединица.
У организационим јединицама из става 2. овог члана могу се образовати одељења, одсеци и службе или организационе јединице другог назива ако то више одговара природи послова који се у њима обављају.
Организација послова у Заводу
Члан 17.
Завод је специјализована организација у саставу Народне банке Србије која нема својство правног лица.
Завод послује под називом: Народна банка Србије – Завод за израду новчаница и кованог новца – Топчидер.
У Заводу се обављају следећи послови:
1) послови израде новчаница и кованог новца које издаје Народна банка Србије, у складу са одлуком гувернера; 
	
1а) послови израде пригодног кованог новца и нумизматичког новца, у 
	складу са одлуком гувернера;*
2) послови израде законом прописаних јавних исправа, уз претходну сагласност гувернера;
3) послови израде новчаница, кованог новца и јавних исправа за стране државе и страна правна лица, уз претходну сагласност гувернера;
4) послови израде вредносница, заштићених папира и посебног материјала (штампарски материјал, знакови, одликовања, плакете и други материјал), уз претходну сагласност гувернера или лица које он овласти;
5) послови израде и персонализације банкарских и других картица, уз претходну сагласност гувернера или лица које он овласти;
6) други послови за потребе Народне банке Србије и Републике Србије, уз претходну сагласност гувернера.
Контрола израде новчаница, кованог новца, вредносница и других вредности које издаје Народна банка Србије врши се на начин и под условима утврђеним актом који доноси гувернер.
Послове из става 3. тач. од 2) до 5) овог члана Завод обавља по уговореним ценама, које одобрава гувернер или лице које он овласти. 
	
Цене по којима се у пословним објектима Народне банке Србије продају 
	новац из става 3. тачка 1а) овог члана и други производи Завода утврђује 
	гувернер или лице које он овласти.*
Услови и начин продаје новца и производа из става 6. овог члана ближе 
	се уређују унутрашњим општим актом.*
За обављање послова из става 1. овог члана у Заводу се могу образовати организационе јединице – дирекције, центри и одељења или организационе јединице другог назива ако то више одговара природи послова који се у њима обављају.
У организационим јединицама из става 8. овог члана** могу се образовати погони и одсеци или организационе јединице другог назива ако то више одговара природи послова који се у њима обављају.
*Службени гласник РС, број 18/2015
**Службени гласник РС, број 72/2015
 
Организација послова у филијалама
Члан 18.
Народна банка Србије има филијале у Београду, Новом Саду, Нишу, Крагујевцу и Ужицу.
У филијалама се обављају послови који се односе на трезорско и благајничко пословање а проистичу из послова управљања токовима готовине, послови едукације корисника финансијских услуга, као и други послови утврђени унутрашњим општим актом. 
	
За обављање послова из става 2. овог члана у филијалама се могу образовати одељења и одсеци или организационе јединице другог назива ако то више одговара природи послова који се у њима обављају.
У организационим јединицама из става 3. овог члана могу се образовати друге организационе јединице.
Међусобни односи у оквиру организације Народне банке Србије
Члан 19.
У извршавању послова из свог делокруга – основне организационе јединице, Управа за надзор, Завод и филијале, као и све организационе јединице образоване у основним организационим јединицама, Управи за надзор, Заводу и филијалама, дужни су да међусобно сарађују и размењују информације, податке и документе неопходне за њихов рад.
Основне организационе јединице, Завод и филијале, као и све организационе јединице образоване у основним организационим јединицама, Заводу и филијалама, дужни су да поступају по налозима и упутствима гувернера, надлежног вицегувернера или генералног секретара, као и надређених руководилаца из члана 22. овог статута, у складу са утврђеном унутрашњом организацијом Народне банке Србије. 
	
Основне и друге организационе јединице образоване у оквиру Управе за надзор дужне су да поступају по налозима и упутствима гувернера, директора Управе за надзор и надређених руководилаца из члана 22. овог статута, у складу са утврђеном унутрашњом организацијом Народне банке Србије.
Руководиоци*

	*Службени гласник РС, број 18/2015
 
Члан 20.
Руководиоци су генерални секретар и запослени који руководе основним 
	организационим јединицама, Заводом и филијалама, као и запослени који 
	руководе организационим јединицама у оквиру основне организационе јединице, 
	Завода или филијале.*
Руководиоци*:
1) одговарају за законито, стручно и благовремено обављање послова из делокруга организационе јединице којом руководе;
2) идентификују ризике, прате и оцењују изложеност ризицима у обављању послова из делокруга организационе јединице којом руководе;
3) предузимају мере за управљање ризицима идентификованим у обављању послова из делокруга организационе јединице којом руководе, односно за умањење тих ризика;
4) одговарају за израду процедура и инструкција за обављање послова из делокруга организационе јединице којом руководе;
5) успостављају одговарајуће системе унутрашњих контрола и одржавају адекватност и ефикасност ових контрола;
6) старају се о трошковно ефикасном и рационалном пословању организационих јединица.
Пријем у радни однос, именовање и разрешење руководилаца* врши гувернер. 
	

	*Службени гласник РС, број 18/2015
 
Генерални секретар
Члан 21.
Народна банка Србије има генералног секретара, кога 
	именује* и разрешава гувернер.
Гувернер може генералном секретару поверити да управља појединим пословима из чл. 15, 17. и 18. овог статута и да координира те послова, осим послова за које је прописана искључива надлежност гувернера и послова који су поверени вицегувернерима у складу с чланом 12. тог статута. 
	
Гувернер овлашћењем у писменом облику одређује које послове из става 2. овог члана поверава генералном секретару. 
	
Генерални секретар је дужан да у извршавању својих послова поступа по налозима и упутствима гувернера, коме је и одговоран за законито, стручно и благовремено извршавање послова.

	*Службени гласник РС, број 18/2015
 
Запослени који руководе организационим 
	јединицама*


	*Службени гласник РС, број 18/2015
 
Члан 22.
Запослени који руководе основним организационим јединицама, Заводом и 
	филијалом одговорни су гувернеру, односно гувернеру и надлежном 
	вицегувернеру или генералном секретару, а запослени који руководе 
	организационим јединицама образованим у основној организационој јединици, 
	Заводу и филијали одговорни су и својим надређеним руководиоцима.*
Запослени који руководе основним и другим организационим јединицама у 
	оквиру Управе за надзор одговорни су гувернеру, директору Управе за надзор и 
	својим надређеним руководиоцима.*
Брисани су ранији ст. 3. и 4. (види члан 12. Одлуке о изменама и 
	допунама Статута - 18/2015-98)
Руководиоца основне организационе јединице у чијем су делокругу послови интерне ревизије бира Савет, након спроведеног јавног конкурса.
Брисан је ранији став 4. (види члан 12. Одлуке о изменама и допунама 
	Статута - 18/2015-98)

	*Службени гласник РС, број 18/2015
 
Акт о унутрашњој организацији 
Члан 23.
У складу са Законом и одредбама овог статута – унутрашњим општим актом ближе се уређује унутрашња организација Народне банке Србије, и то посебно називи, међусобна повезаност и делокруг основних организационих јединица, Завода, филијала и организационих јединица образованих унутар основних организационих јединица, Управе за надзор, Завода и филијала, руководиоци, као и права, обавезе и одговорности руководилаца.
Систематизација радних места
Члан 24.
Послови које запослени обављају разврставају се према природи, значају, сложености и одговорности.
У складу са одредбама овог статута – унутрашњим општим актом уређују се систематизација радних места и коефицијенти за вредновање радних места у Народној банци Србије, и то посебно називи радних места, захтеви који се односе на ниво, степен и смер образовања, друга специфична знања и радно искуство, услови и број извршилаца за свако радно место, као и начин вредновања радних места и друга питања у вези са систематизацијом радних места.
V. ПОЛОЖАЈ И НАЧИН РАДА УПРАВЕ ЗА НАДЗОР
Положај Управе за надзор
Члан 25.
Управа за надзор је посебна организациона целина која у оквиру Народне банке Србије обавља послове из члана 16. овог статута.
Управа за надзор нема својство правног лица.
Савет, на своју иницијативу или на предлог гувернера, испитује постојање разлога за разрешење директора Управе за надзор.
За законито, стручно и благовремено извршавање послова који су му поверени, директор Управе за надзор одговоран је гувернеру, Савету и Народној скупштини. 
	
Начин обављања послова Управе за надзор
Члан 26.*
Управа за надзор послове из члана 16. овог статута обавља у складу с 
	посебним прописима којима се уређује контролна, односно надзорна функција 
	Народне банке Србије, другим прописима, овим статутом и унутрашњим општим 
	актима.*
Послови у оквиру Управе за надзор обављају се у Народној банци Србије 
	на начин којим се обезбеђујe њихова самосталност у односу на друге функције 
	и послове Народне банке Србије и којим се спречава сукоб интереса.*
Директор Управе за надзор стара се о законитом, стручном и 
	благовременом обављању послова из става 1. овог члана, а одговоран је за 
	доношење аката и предузимање активности из делокруга Управе за надзор, 
	односно за пропусте у раду ове управе.*
Ради обављања послова из става 1. овог члана, Управа за надзор је 
	дужна да изради и Извршном одбору, ради давања мишљења, достави предлог 
	плана непосредних контрола за наредну годину – најкасније 30. новембра 
	текуће године.*
Извршни одбор мишљење на предлог плана из става 4. овог члана даје до 
	15. децембра текуће године, а Управа за надзор план непосредних контрола за 
	наредну годину усваја најкасније 31. децембра текуће године.*

	*Службени гласник РС, број 18/2015
 
Однос органа Народне банке Србије и Управе за надзор
Члан 27.
Извршни одбор и гувернер могу Управи за надзор давати смернице и препоруке које се односе на њене послове утврђене Законом и овим статутом. 
	
Извршни одбор, гувернер и Савет могу од Управе за надзор захтевати и мишљење о актима и пословима из своје надлежности, и то нарочито у вези са активностима које се предузимају ради очувања и јачања стабилности финансијског система.
Управа за надзор може од Извршног одбора захтевати мишљење у вези са својим пословима утврђеним Законом и овим статутом.
Извештаји Управе за надзор
Члан 28.
Управа за надзор је дужна да, најмање једном у три месеца, Савету доставља извештај о издавању/одузимању финансијским институцијама дозвола за рад, односно за обављање делатности, као и о надзору над тим институцијама.
Управа за надзор је дужна да, најмање једном месечно, Извршном одбору и гувернеру доставља извештаје о спровођењу плана 
	из члана 26. став 5. овог статута*, као и о свим мерама које је предузела према финансијским институцијама.
Управа за надзор је дужна да без одлагања писмено обавести Извршни одбор и гувернера о наступању сваке ситуације која би могла да угрози стабилност финансијског система.
Ради обављања послова из своје надлежности, Извршни одбор и гувернер могу од Управе за надзор захтевати да им достави одговарајућу документацију и податке настале у раду ове управе.
Начин извештавања и достављања података и документације из ст. од 2. до 4. овог члана ближе се уређује унутрашњим општим актом.

	*Службени гласник РС, број 72/2015
 
Vа ОРГАНИЗАЦИЈА И НАЧИН ОБАВЉАЊА ПОСЛОВА КОЈИ СЕ ОДНОСЕ 
	НА РЕСТРУКТУРИРАЊЕ БАНАКА*

	*Службени гласник РС, број 18/2015
 
Организациона јединица за реструктурирање банака*


	*Службени гласник РС, број 18/2015
 
Члан 28а*
Послове који се односе на реструктурирање банака, односно чланова 
	банкарских група обавља основна организациона јединица у чијем је делокругу 
	обављање тих послова.*
Организациона јединица из става 1. овог члана послове из тог става 
	обавља у складу са законом којим се уређују банке, прописима донетим на 
	основу овог закона, другим прописима, овим статутом и унутрашњим општим 
	актима.*
Послови који се односе на реструктурирање банака, односно чланова 
	банкарских група обављају се у Народној банци Србије на начин којим се 
	обезбеђује њихова самосталност у односу на друге функције и послове Народне 
	банке Србије и којим се спречава сукоб интереса.*
Ради обављања послова из става 1. овог члана организациона јединица из 
	тог става сарађује и размењује податке са Управом за надзор, у складу са 
	унутрашњим општим актом.*
За послове из надлежности Народне банке Србије утврђене законом којим 
	се уређују банке – унутрашњим општим актом ближе се уређује које ће од тих 
	послова обављати организациона јединица из става 1. овог члана, а које 
	основна организациона јединица која у оквиру Управе за надзор обавља послове 
	контроле пословања банака, како би се обезбедила јасна подела одговорности и 
	спречио сукоб интереса у вршењу контролне функције и функције 
	реструктурирања банака.*

	*Службени гласник РС, број 18/2015
 
Извештаји организационе јединице за реструктурирање 
	банака*


	*Службени гласник РС, број 18/2015
 
Члан 28б*
Организациона јединица из члана 28а став 1. овог статута дужна је да, 
	најмање једном месечно, о својим активностима извештава Извршни одбор и 
	гувернера.*
Извршни одбор и гувернер могу организационој јединици из става 1. овог 
	члана давати смернице и препоруке које се односе на извештаје из тог става и 
	њене послове утврђене овим статутом и унутрашњим општим актима.*

	*Службени гласник РС, број 18/2015
 
VI. ПРАВА, ОБАВЕЗЕ И ОДГОВОРНОСТИ ЗАПОСЛЕНИХ
Режим радних односа
Члан 29.
На права, обавезе и одговорности из радног односа запослених примењује се Закон о раду, ако Законом није друкчије одређено.
На права, обавезе и одговорности запослених примењују се и одредбе колективног уговора који је Народна банка Србије закључила с репрезентативним синдикатом или одредбе правилника о раду који је у складу са законом донео гувернер.
Заснивање радног односа
Члан 30.
Запослени заснивају радни однос у Народној банци Србије закључивањем уговора о раду.
Заснивање радног односа у Народној банци Србије врши се у складу с потребама Народне банке Србије. 
	
Унутрашњим општим актом ближе се, у складу са законом, уређују услови и поступак заснивања радног односа у Народној банци Србије. 
	
Законитост рада и одговорност запослених
Члан 31.
Запослени је дужан да обавља послове радног места на које је распоређен у Народној банци Србије и да поступа у складу са законом и другим прописом, унутрашњим општим актима и налозима надређених у Народној банци Србије.
Образовање, стручно оспособљавање и усавршавање запослених
Члан 32.
Запослени су дужни да се у току рада образују, стручно оспособљавају и усавршавају да би квалитетније и ефикасније обављали послове на којима раде.
Народна банка Србије омогућиће запосленима образовање, стручно оспособљавање и усавршавање кад то захтева потреба процеса рада и увођење новог начина и организације рада.
Образовање, стручно оспособљавање и усавршавање запослених може се ближе уредити унутрашњим општим актом.
Пословно понашање
Члан 33.
Гувернер, вицегувернери, директор Управе за надзор, чланови Савета, 
	руководиоци* и други запослени не могу се у обављању својих послова руководити политичким опредељењима.
Лице из става 1. овог члана дужно је да се при обављању послова понаша на начин којим се: обезбеђује поштовање највиших стандарда пословног понашања, обезбеђује посвећеност пословима и лојалност у њиховом обављању, избегава настајање сукоба интереса, спречава наношење штете угледу Народне банке Србије, обезбеђује заштита података и поштовање обавезе чувања тајне и забрана давања поверљивих информација.
Запослени може ван радног времена, а уз претходну писмену сагласност гувернера, обављати плаћене додатне послове и активности само ако њихово обављање не утиче на могућност стварања сукоба интереса или на непристрасно обављање његових послова.
Унутрашњим општим актом ближе се уређују правила пословног понашања запослених.
*Службени гласник РС, број 18/2015
 
Напредовање запослених
Члан 34.
Запослени напредује у Народној банци Србије стицањем вишег звања, као и именовањем за руководиоца
	*.
Запослени може напредовати ако испуњава услове утврђене унутрашњим општим актом о систематизацији радних места и коефицијентима за вредновање радних места у Народној банци Србије.

	*Службени гласник РС, број 18/2015
 
VII. ЗАРАДЕ И НАКНАДЕ ФУНКЦИОНЕРА НАРОДНЕ БАНКЕ СРБИЈЕ И ЗАПОСЛЕНИХ
Зараде и накнаде функционера Народне банке Србије
Члан 35.
Зарада гувернера утврђује се у висини 5,5 просечних зарада запослених остварених у претходном месецу.
Зарада вицегувернера утврђује се у висини 4,5 просечних зарада запослених остварених у претходном месецу. 
	
Зарада директора Управе за надзор утврђује се у висини 4,5 просечних зарада запослених остварених у претходном месецу.
Накнада председника Савета утврђује се у висини 2,5 просечних зарада запослених остварених у претходном месецу.
Накнада чланова Савета утврђује се у висини две просечне зараде запослених остварене у претходном месецу.
Зараде, накнаде и друга примања запослених
Члан 36.
Зараде, накнаде и друга примања запослених уређују се у складу са колективним уговором из члана 29. став 2. овог статута, односно правилником из тог става и/или другим унутрашњим општим актом.
Методологију усклађивања зарада запослених утврђује гувернер.
VIII. НОРМАТИВНА АКТИВНОСТ НАРОДНЕ БАНКЕ СРБИЈЕ
Предлози и нацрти закона и мишљења
Члан 37.
Предлоге и нацрте закона из надлежности Народне банке Србије припремају у међусобној сарадњи надлежне основне организационе јединице, односно Управа за надзор и основна организациона јединица у чијем су делокругу законодавно-правни послови, у складу са унутрашњим општим актом.
Мишљења на предлоге и нацрте закона и других прописа које Народној банци Србије доставе други овлашћени предлагачи припремају за гувернера надлежне основне организационе јединице, односно Управа за надзор у међусобној сарадњи и у сарадњи са основном организационом јединицом у чијем су делокругу законодавно-правни послови, у складу са унутрашњим општим актом.
Прописи из надлежности Народне банке Србије
Члан 38.
Прописи које Народна банка Србије доноси ради спровођења закона су одлуке, осим ако законом није друкчије одређено или природа материје која се прописом уређује захтева другачији назив (смернице, правилници, оперативна правила и др.).
Ради спровођења прописа из става 1. овог члана, а на основу посебног овлашћења утврђеног у том пропису, гувернер доноси упутства, осим ако природа материје која се прописом уређује захтева другачији назив (оперативна правила, инструкције, методологије и др.).
Предлоге и нацрте прописа из става 1. овог члана припремају надлежне основне организационе јединице, односно Управа за надзор у међусобној сарадњи и у сарадњи са основном организационом јединицом у чијем су делокругу законодавно-правни послови, у складу са унутрашњим општим актом.
Унутрашњи општи акти
Члан 39.
Унутрашњи општи акти су, по правилу, правилници, а ради њиховог спровођења доносе се упутства или одлуке, односно други унутрашњи општи акти ако природа материје која се њима уређује захтева другачији назив (политике, инструкције, шифарници, методологије и др.).
Правилником из става 1. овог члана може се овластити руководилац* за доношење унутрашњих општих аката ниже правне снаге којима се уређују одређена питања ради спровођења тог правилника.
Унутрашњим општим актом уређује се начин доношења и објављивања унутрашњих општих аката.
*Службени гласник РС, број 18/2015
 
IX. ИНТЕРНА РЕВИЗИЈА
Организациона јединица за послове интерне ревизије и циљ интерне ревизије
Члан 40.
Послове интерне ревизије у Народној банци Србије (у даљем тексту: интерна ревизија) обавља основна организациона јединица у чијем је делокругу обављање тих послова (у даљем тексту: Интерна ревизија).
Циљ интерне ревизије је да се сагледa да ли су начин управљања ризицима и начин контроле пословних процеса, као и руковођења тим процесима, адекватни, односно да ли се систем успостављених унутрашњих контрола стално унапређује и да ли функционише на начин који у разумној мери обезбеђује:
1) да се ризици на одговарајући начин идентификују, процењују и контролишу;
2) да су важне финансијске и друге информације и извештаји благовремени, тачни и поуздани;
3) да се послови у Народној банци Србије обављају у складу са законом и другим прописом, унутрашњим општим актима, као и с процедурама и другим актима;
4) да се имовина коју користи Народна банка Србије употребљава ефикасно и рационално и да је адекватно заштићена;
5) да се циљеви и планови организационих јединица остварују.
Унутрашњим општим актом ближе се уређују послови интерне ревизије и начин њиховог обављања, предмет те ревизије, као и овлашћења, обавезе и одговорности Интерне ревизије и других организационих јединица, укључујући и Управу за надзор, Завод и филијале, у вези са обављањем интерне ревизије. 
	
Обављање интерне ревизије
Члан 41.
Интерна ревизија је овлашћена да обавља интерну ревизију свих пословних процеса и активности, као и начина организовања послова у свакој организационој јединици, укључујући и Управу за надзор, Завод и филијале.
Интерна ревизија има право приступа свим подацима и документима у организационим јединицамa који су јој потребни за обављање интерне ревизије и других послова из свог делокруга, као и право непосредног увида у те податке и документе.
Интерна ревизија даје препоруке за отклањање недостатака које уочи обављањем интерне ревизије.
Руководилац Интерне ревизије може се непосредно обраћати 
	гувернеру, вицегувернерима, директору Управе за надзор и генералном 
	секретару ради прибављања података, докумената и информација неопходних за 
	обављање интерне ревизије.*
Руководилац Интерне ревизије може се непосредно обраћати Савету 
	ради разматрања питања значајних за обављање интерне ревизије.*
*Службени гласник РС, број 72/2015
 
Годишњи план о обављању интерне ревизије
Члан 42.
Интерна ревизија обавља послове у складу с годишњим планом о обављању интерне ревизије.
Интерна ревизија припрема предлог плана из става 1. овог члана за наредну годину и доставља га гувернеру до 31. октобра текуће године.
Предлог плана из става 1. овог члана за наредну годину гувернер доставља Савету најкасније 30. новембра текуће године.
Савет усваја план из става 1. овог члана за наредну годину најкасније 31. децембра текуће године.
Планом из става 1. овог члана нарочито се утврђују организационе јединице у којима ће се вршити интерна ревизија, послови, односно предмет ове ревизије, динамика те ревизије, као и саветодавне активности.
Извештаји о обављеној интерној ревизији 
Члан 43.
Извештаје о обављеној интерној ревизији Интерна ревизија доставља гувернеру.
Интерна ревизија доставља Савету, ради разматрања, тромесечне извештаје о обављеној интерној ревизији.
На основу разматрања извештаја из става 2. овог члана, Савет може 
	Интерној ревизији дати упутства, односно смернице у вези с њеним 
	активностима у наредном извештајном периоду.*
Ако из извештаја из става 2. овог члана или на други начин дође 
	до сазнања о недостацима или неправилностима у системима финансијског 
	извештавања, управљања ризицима или унутрашњих контрола у Народној банци 
	Србије, односно о недостацима или неправилностима у обављању других послова 
	у вези са својим надлежностима – Савет може захтевати ванредно спровођење 
	интерне ревизије.*
О ванредном спровођењу интерне ревизије Савету се доставља 
	посебан извештај.*
*Службени гласник РС, број 72/2015
 
X. УСКЛАЂЕНОСТ ПОСЛОВАЊА
Одговорност, циљеви усклађености пословања и организациона јединица за послове усклађености пословања 
	
Члан 44.
За пословање Народне банке Србије у складу са законом, другим прописом и унутрашњим општим актима одговорни су сви запослени, а нарочито гувернер, вицегувернери, директор Управе за надзор и 
	руководиоци*.
Циљеви усклађености пословања у Народној банци Србије (у даљем тексту: усклађеност пословања) јесу: 
	
1) усклађеност унутрашњих општих аката, појединачних аката и процедура Народне банке Србије са законом, другим прописом и унутрашњим општим актима;
2) ефикасно управљање ризиком усклађености пословања; 
3) унапређење етичких и професионалних стандарда понашања запослених;
4) упознавање запослених са законом, другим прописом и унутрашњим општим актом, њиховом применом, односно с правима и обавезама који за запослене произлазе из тих прописа, односно аката;
5) заштита угледа Народне банке Србије и јачање поверења у Народну банку Србије.
Послови усклађености пословања обављају се у основној организационој јединици у чијем су делокругу ти послови. 
	
Организациона јединица из става 3. овог члана има право приступа свим подацима и документима у другим организационим јединицамa који су јој потребни за обављање послова из свог делокруга, као и право непосредног увида у те податке и документе. 
	
Послови усклађености пословања, као и друга питања у вези са обављањем тих послова, ближе се уређују унутрашњим општим актом.
*Службени гласник РС, број 18/2015
 
Извештаји о усклађености пословања
Члан 45.
Извештаје о усклађености пословања организациона јединица из члана 44. став 3. овог статута доставља гувернеру, у складу са унутрашњим општим актом из става 5. тог члана. 
	
Организациона јединица из става 1. овог члана доставља Савету, ради разматрања, шестомесечне извештаје о усклађености пословања.
Xа. НАДЗОР САВЕТА НАД СИСТЕМИМА ФИНАНСИЈСКОГ 
	ИЗВЕШТАВАЊА И УНУТРАШЊИХ КОНТРОЛА У НАРОДНОЈ БАНЦИ СРБИЈЕ, КАО И НАД 
	ОБАВЉАЊЕМ РЕВИЗИЈЕ У НАРОДНОЈ БАНЦИ СРБИЈЕ*
*Службени гласник РС, број 
	72/2015
 
Одбор за ревизију*
*Службени гласник РС, број 
	72/2015
 
Члан 45а*
Савет врши надзор над системима финансијског извештавања и 
	унутрашњих контрола у Народној банци Србије, као и над обављањем спољне и 
	интерне ревизије у Народној банци Србије, у складу са Законом.*
Ради ефикаснијег обављања дужности Савета из члана 23. став 1. 
	тач. од 5) до 13) Закона – образује се Одбор за ревизију, као стално радно 
	тело Савета.*
Одбор за ревизију чине три члана Савета.*
Чланове Одбора за ревизију, на предлог председника Савета, бира 
	Савет.*
Савет може, на предлог Одбора за ревизију, донети опште акте 
	којима се ближе уређује начин вршења надзора из става 1. овог члана.*
*Службени гласник РС, број 72/2015
 
Делокруг Одбора за ревизију*
*Службени гласник РС, број 
	72/2015
 
Члан 45б*
Одбор за ревизију претходно разматра сва питања из надлежности 
	Савета која се односе на системе финансијског извештавања, управљања 
	ризицима и унутрашњих контрола у Народној банци Србије, а нарочито на 
	финансијски план, финансијске извештаје и рачуноводствене политике и 
	процедуре Народне банке Србије, избор спољног ревизора и обављање спољне 
	ревизије, избор руководиоца Интерне ревизије и обављање интерне ревизије, 
	као и на обављање усклађености пословања у Народној банци Србије.*
О питањима из става 1. овог члана Одбор за ревизију може 
	расправљати, заузимати ставове и износити предлоге Савету, али не може 
	одлучивати.*
*Службени гласник РС, број 72/2015
 
Организација и начин рада Одбора 
	за ревизију*
*Службени гласник РС, број 
	72/2015
 
Члан 45в*
Седнице Одбора за ревизију одржавају се по потреби, а најмање 
	четири пута годишње.*
Ради прибављања података, докумената и информација неопходних за 
	обављање послова из члана 45б овог статута, Одбор за ревизију може се 
	непосредно обраћати гувернеру, генералном секретару и руководиоцу Интерне 
	ревизије.*
Одбор за ревизију може непосредно сарађивати са спољним ревизором 
	и представницима Државне ревизорске институције.*
О својим активностима Одбор за ревизију периодично извештава 
	Савет.*
Организација и начин рада Одбора за ревизију, начин сазивања и 
	одржавања седница, питања која се разматрају на седницама и друга питања у 
	вези с радом овог одбора – ближе се уређују пословником о раду Одбора за 
	ревизију, који доноси Савет.*
*Службени гласник РС, број 72/2015
 
XI. ИЗВЕШТАЈИ НАРОДНЕ БАНКЕ СРБИЈЕ
Извештаји о монетарној политици
Члан 46.
Народна банка Србије, најкасније 30. јуна наредне године, подноси Народној скупштини годишњи извештај о монетарној политици, уз образложење свих фактора који су утицали на спровођење те политике.
Народна банка Србије, најкасније 30. септембра текуће године, подноси Народној скупштини полугодишњи извештај о монетарној политици, уз образложење свих фактора који су утицали на спровођење те политике.
Извештаји из ст. 1. и 2. овог члана садрже податке и анализе о стратегији монетарне политике, макроекономским кретањима (међународно окружење, платнобилансна кретања, инвестициони положај земље, спољни дуг, кретање монетарних агрегата, кретање цена, кретање зарада и запослености и друга макроекономска кретања), о утврђеној и спроведеној монетарној политици (утврђени и остварени циљеви монетарне политике, примењени инструменти и мере монетарне политике и друга питања у вези с монетарном политиком), као и о планираној монетарној политици.
Извештај о стабилности финансијског система
Члан 47.
Народна банка Србије, најкасније 30. јуна наредне године, подноси Народној скупштини годишњи извештај о стабилности финансијског система.
Извештај из става 1. овог члана садржи податке о стању у финансијском систему и оцену утицаја макроекономског окружења на ово стање, о мерама и активностима које су предузете и које су планиране ради очувања и јачања стабилности тог система.
Извештај из става 1. овог члана садржи анализу и оцену системских ризика у финансијском систему, као и податке о значајним променама у структури сектора у том систему (банке, друштва за осигурање, друштва за управљање добровољним пензијским фондовима и даваоци лизинга), као и друге податке.
Подаци из става 3. овог члана се за финансијски систем дају збирно или се дају према одређеним групама лица у финансијском сектору.
Извештај о пословању и резултатима рада
Члан 48.
Народна банка Србије, најкасније 30. јуна наредне године, подноси Народној скупштини годишњи извештај о свом пословању и резултатима рада.
Извештај из става 1. овог члана садржи податке о остварењу циљева и обављању функција Народне банке Србије, и то функција које се односе на монетарну и девизну политику, управљање девизним резервама, мере и активности ради очувања и јачања стабилности финансијског система, контролу банака, 
	реструктурирање банака, односно чланова банкарске групе*, контролу, односно надзор над обављањем делатности осигурања, надзор над обављањем делатности друштава за управљање добровољним пензијским фондовима, надзор над обављањем послова финансијског лизинга, 
	надзор над пружањем платних услуга и издавањем електронског новца*, издавање новчаница и кованог новца и управљање токовима готовине, као и на платни систем.
Извештај из става 1. овог члана садржи и финансијске извештаје о пословању Народне банке Србије у којима су исказани приходи и расходи по најважнијим позицијама, као и имовина, обавезе и капитал, затим податке о институционалном оквиру Народне банке Србије, о раду Управе за надзор, о законодавно-правној активности, о међународној сарадњи, о заштити корисника финансијских услуга, о платним картицама, о интерној ревизији и информационој технологији, о унутрашњој организацији и кадровској политици, о људским ресурсима, о раду Завода и филијала, као и податке о осталим активностима Народне банке Србије.
Извештај из става 1. овог члана садржи и податке о улагањима с циљем 
	заштите животне средине, планираним активностима у наредној години, као и о 
	значајним догађајима по завршетку пословне године на коју се овај извештај 
	односи.*

	*Службени гласник РС, број 18/2015
 
Финансијски извештаји Народне банке Србије
Члан 49.
Годишњи финансијски извештаји Народне банке Србије (у даљем тексту: годишњи финансијски извештаји) сачињавају се у складу са законом којим се уређују рачуноводство и ревизија и Међународним рачуноводственим стандардима, односно Међународним стандардима финансијског извештавања.
Годишње финансијске извештаје, са извештајем овлашћеног ревизора, Савет доставља, ради информисања, Народној скупштини до 30. јуна наредне године.
Народна банка Србије је дужна да годишње финансијске извештаје објави у „Службеном гласнику Републике Србије” у року од месец дана од дана њиховог достављања Народној скупштини.
Извештај о раду Савета
Члан 50.
Савет по потреби, а најмање два пута годишње, Народној скупштини подноси извештај о свом раду.
Први извештај о свом раду Савет подноси Народној скупштини до 30. априла текуће године – за период од 1. јула до 31. децембра претходне године, а други до 30. октобра текуће године – за период од 1. јануара до 30. јуна текуће године.
XII. ЈАВНОСТ РАДА И ИНФОРМИСАЊЕ
Начин обавештавања јавности 
Члан 51.
Народна банка Србије обавештава јавност давањем усмених и писмених информација и достављањем саопштења средствима јавног информисања, одржавањем редовних и ванредних конференција за штампу, издавањем публикација и објављивањем извештаја из чл. од 46. до 50. овог статута. 
	
Унутрашњим општим актом може се ближе уредити начин на који Народна банка Србије обавештава јавност.
Изјаве за јавност 
Члан 52.
Изјаве за јавност о пословима Народне банке Србије даје гувернер, вицегувернери и директор Управе за надзор.
Запослени могу давати изјаве за јавност уз претходну сагласност гувернера.
Издавање гласила, билтена и других публикација
Члан 53.
Народна банка Србије може, ради информисања јавности и запослених, у електронској, односно штампаној форми издавати информативна гласила, билтене и друге публикације.
Програмску концепцију информативних гласила, билтена и других публикација, као и услове њиховог издавања, утврђује гувернер, у складу с прописима.
Интернет и интранет презентација
Члан 54.
Народна банка Србије има своју интернет презентацију на веб-адреси: www.nbs.rs.
Народна банка Србије, за потребе свог пословања, може имати и друге интернет презентације.
Народна банка Србије, ради информисања запослених, има своју интранет презентацију.
Унутрашњим општим актима уређују се основна садржина и друга питања значајна за рад презентација из ст. од 1. до 3. овог члана.
XIII. ЗАШТИТА ПОДАТАКА И БЕЗБЕДНОСТ ИНФОРМАЦИЈА У НАРОДНОЈ БАНЦИ СРБИЈЕ
Тајност података
Члан 55.
Тајни подаци у Народној банци Србије су подаци који су као такви утврђени Законом, као и други подаци настали у пословању Народне банке Србије који су законом или унутрашњим општим актом одређени као тајни јер би њиховим откривањем неовлашћеним лицима могла наступити штета по остваривање циљева и обављање функција Народне банке Србије.
Функционери Народне банке Србије и запослени дужни су да чувају тајне податке без обзира на начин на који су их сазнали, а ова обавеза не престаје ни након престанка њиховог радног односа, односно ангажовања у Народној банци Србије.
Унутрашњим општим актом утврђују се подаци и документи који се означавају као тајна, начин чувања и заштите тајне, начин руковања подацима и документима који су означени као тајна и поступак одређивања степена тајности, односно поверљивости тих података и докумената, у складу са законом.
Безбедност информација
Члан 56.
Гувернер, вицегувернери, директор Управе за надзор и руководоци* одговорни су за успостављање, одржавање и примену ефикасног и поузданог система за управљање безбедношћу информација у Народној банци Србије.
За примену ефикасног и поузданог система из става 1. овог члана одговорни су сви запослени. 
	
Запослени је дужан да се уздржава да јавности саопштава незваничне информације у вези с пословима и активностима Народне банке Србије.
Унутрашњим општим актом ближе се уређују услови и начин успостављања, одржавања и примене система из става 1. овог члана. 
	
*Службени гласник РС, број 18/2015
 
XIV. УПРАВЉАЊЕ ДОКУМЕНТИМА У НАРОДНОЈ БАНЦИ СРБИЈЕ
Систем управљања документима 
Члан 57.
Гувернер, вицегувернери, директор Управе за надзор и руководиоци* одговорни су за успостављање ефикасног и сигурног система управљања документима у Народној банци Србије.
Унутрашњим општим актом уређују се пријем, отварање, прегледање и распоређивање поште достављене Народној банци Србије, евиденције и завођење аката и предмета, достављање аката на рад и њихова административно-техничка обрада, отпремање поште из Народне банке Србије, архивирање и чување аката и предмета, управљање архивираним актима и предметима у писарницама, као и друга питања значајна за систем управљања документима у Народној банци Србије.
*Службени гласник РС, број 18/2015
 
Архив
Члан 58.
Народна банка Србије, у складу с прописима, стара се о архивској грађи, односно материјалу насталим у раду органа и организација чији је она правни следбеник, као и о другој архивској грађи, односно архивском материјалу чији је ималац.
Архивска грађа, односно материјал из става 1. овог члана доступни су трећим лицима под условима и на начин прописаним законом, другим прописом и унутрашњим општим актом. 
	
Унутрашњим општим актом уређује се начин поступања са архивском грађом, односно материјалом из става 1. овог члана.
XV. ПРЕЛАЗНЕ И ЗАВРШНЕ ОДРЕДБЕ
Рок за усклађивање унутрашњих општих аката
Члан 59.
Унутрашњи општи акти ускладиће се са одредбама Закона и овог статута у року од три месеца од дана ступања на снагу тог статута. 
	
Почетак рада Управе за надзор
Члан 60.
Управа за надзор послове из своје надлежности утврђене Законом почиње да обавља од дана ступања на снагу овог статута. 
	
Даном ступања на снагу овог статута, организационе јединице које у складу са унутрашњим општим актима обављају послове у оквиру функција Народне банке Србије из члана 4. тач. од 4) до 7) Закона постају организационе јединице Управе за надзор до дана ступања на снагу унутрашњег општег акта из члана 23. тог статута.
Престанак важења Статута Народне банке Србије
Члан 61.
Даном ступања на снагу овог статута престаје да важи Статут Народне банке Србије („Службени гласник РС”, број 71/2010).
Ступање на снагу
Члан 62.
Овај статут ступа на снагу осмог дана од дана објављивања у „Службеном гласнику Републике Србије”.
 
СГ НБС број 1
У Београду, 30. јануара 2013. године
Председник Савета гувернера
Народне банке Србије,
проф. др Небојша Савић, с.р.
 
 
ОДРЕДБЕ КОЈЕ 
	НИСУ УНЕТЕ У "ПРЕЧИШЋЕН ТЕКСТ" СТАТУТА
 
 
Одлука о 
	изменама и допунама Статута Народне банке Србије: "Службени гласник РС", 
	број 18/2015-98
 
Члан 18.
Унутрашњи општи акт из члана 14. ове одлуке донеће се до 20. марта 
	2015. године. 
Унутрашњи општи акти ускладиће се са одредбама Закона о изменама и 
	допунама Закона о Народној банци Србије („Службени гласник РС”, број 14/15) 
	(у даљем тексту: Закон) и ове одлуке у року од три месеца од дана ступања на 
	снагу ове одлуке. 
Члан 19.
Запослени с посебним овлашћењима одређени Одлуком о одређивању 
	запослених с посебним овлашћењима у Народној банци Србије (Г. бр. 5611 од 
	21. августа 2013. године) права и обавезе утврђене унутрашњим општим актима 
	донетим пре ступања на снагу Закона задржавају до усклађивања тих унутрашњих 
	општих аката са Законом и овом одлуком. 
Уговори о раду и појединачни акти којима се уређују права и обавезе 
	запослених из става 1. овог члана ускладиће се са одредбама Закона и ове 
	одлуке у року од три месеца од дана ступања на снагу ове одлуке.
Члан 20.
Организациона јединица за реструктурирање из члана 14. ове одлуке 
	послове који се односе на реструктурирање банака, односно чланова банкарских 
	група утврђене овом одлуком и унутрашњим општим актима почиње да обавља 1. 
	априла 2015. године.
Члан 21.
Ова одлука ступа на снагу осмог дана од дана објављивања у „Службеном 
	гласнику Републике Србије”.
 
 
Одлука о 
	изменама и допунама Статута Народне банке Србије: "Службени гласник РС", 
	број 72/2015-52
 
Члан 6.
Пословник о раду Одбора за ревизију донеће се у року од два 
	месеца од дана ступања на снагу ове одлуке. 
Унутрашњи општи акти и пословник о раду Савета гувернера Народне 
	банке Србије ускладиће се са одредбама ове одлуке у року од месец дана од 
	дана ступања на снагу ове одлуке. 
Члан 7.
Чланови Одбора за ревизију изабраће се у року од два месеца од 
	дана ступања на снагу ове одлуке.
Члан 8.
Ова одлука ступа на снагу осмог дана од дана објављивања у 
	„Службеном гласнику Републике Србије”.