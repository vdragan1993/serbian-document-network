На основу члана 45. став 1. Закона о Влади
(„Службени гласник РС”, бр. 55/05 и 71/05 – исправка),

Влада доноси
 
СТРАТЕГИЈУ
дугорочног економског
развоја српске заједнице на Косову и Метохији
„Службни гласник РС“, број
21
од 21. фебруара 2007.
 
 
I. УВОДНИ
ДЕО
 
Економски тим за Косово и Метохију и југ Србије
израдио је Стратегију дугорочног економског развоја српске заједнице на Косову и
Метохији (у даљем тексту: Стратегија) која ће представљати програмску подршку реализацији
приоритетних циљева у српској заједници на Косову и Метохији (у даљем тексту: српска
заједница) из свих области привреде и ванпривреде, са утврђеним Акционим планом.
С обзиром да су у питању подручја са претежно српским становништвом која су у веома
неповољним социо-економским условима, значај израде овог документа је да се обезбеди
подршка за активирање свих развојних потенцијала и превазилажење обележја неразвијености
и помогне привредним субјектима да се оспособе за пословање у савременим тржишним
условима.
Стратегија је усаглашена са стратегијама привредног
развоја, Стратегијом приступања Републике Србије Европској унији и другим стратегијама.
Као аналитичко-документациона основа коришћени
су бројни извори: званични статистички подаци за период 1996–2005. године, подаци
надлежних републичких институција, базе података ресорних министарстава, Координационог
центра за Косово и Метохију, Републичког завода за развој, извештаји и подаци Светске
банке, институција на Косову и Метохији, српске заједнице и спроведене анкете Економског
тима за Косово и Метохију и југ Србије. Економско-социјални индикатори и динамика
њиховог кретања посматрани су са нивоа општина и средина са српским становништвом.
Српска заједница и носиоци привредног развоја (РМХК Трепча и др.) су учествовали
у свим фазама израде Стратегије и дали велики допринос дефинисању приоритетних задатака.

Циљеви и интереси развоја српске заједнице усклађени
су са основним развојним опредељењима Републике Србије (Националним инвестиционим
планом, Стратегијом за смањење сиромаштва, стратегијама које уређују привредни развој
Републике Србије и другим стратегијама), стратешким опредељењима општина и регионалном
политиком Европске уније. Сходно томе, стратешки правци развоја подручја која већином
насељава српско становништво наглашавају неопходност развоја привредне инфраструктуре,
ревитализације постојећих предузећа, дефинисање стратегије приватизације привредних
субјеката, максимално и рационално коришћење природних ресурса, структурно прилагођавање
привреде и ефикаснијег решавања демографских и кадровских проблема и питање повратка
расељених лица.
Садржина Стратегије структурирана је тако да
максимално обезбеђује могући степен реалистичности у датим и очекиваним условима.
Генерално, документ је подељен на три основне (најважније) области: привреду, инфраструктуру
и људске ресурсе. У оквиру сваке области акценат је дат на оне аспекте које су афирмативни
или лимитирајући за даљи развој области, а тиме и потенцијала подручја са српским
становништвом на Косову и Метохији. Најважнији део документа представљају стратешки
правци и приоритети који су дати по општинама и областима и Акциони план у коме
су дефинисани задаци, одговорност надлежних институција и рокови.
Полазна основа за израду Стратегије је Устав
Републике Србије у чијој преамбули је посебно наглашено да је:
„Покрајина Косово и Метохија саставни део територије
Србије, да има положај суштинске аутономије у оквиру суверене државе Србије и да
из таквог положаја Покрајина Косово и Метохија следе уставне обавезе државних органа
да заступају и штите државне интересе Србије на Косову и Метохији у свим унутрашњим
и спољним политичким односима.”
Сходно томе, обавеза државних органа Републике
Србије је да се ангажују у свим аспектима развоја српске заједнице, иако је Уредбом
(УРЕДБА бр. 2001/9) проглашен „Уставни оквир за привремену самоуправу на Косову”
од стране Специјалног представника Генералног секретара, и узимајући у обзир Уредбу
Привремене административне мисије Уједињених нација на Косову (УНМИК) бр.
1999/1 од 25. јула 1999. године и њене амандмане о овлашћењима Привремене администрације
на Косову.
Полазну основу израде Стратегије представљају
расположиви природни и створени ресурси, демографске карактеристике становништва
и објективне и очекиване развојне претпоставке, односно идентификације „мапе ресурса”
српске заједнице на простору Аутономне покрајине Косова и Метохије.
Основно полазиште израде Стратегије била је
чињеница да се ради о подручју које је тренутно под патронатом међународне заједнице,
о подручју у коме је српској заједници безбедност највећи проблем, о подручју суоченом
са бројним економским, социјалним, демографским и кадровским проблемима. Подручја
настањена већинским српским становништвом (око 130.000 становника) простиру се,
углавном, на брдско-планинском подручју, богатом природним ресурсима; инфраструктурно
слабо опремљеним; са неповољном структуром становништва, посебно у општинама где
српског становништва има у мањем проценту; две неравномерно распоређене целине,
с једне стране, северни део са општинама Лепосавић, Звечан, Зубин Поток и Северна
Косовска Митровица, које представљају компактну целину и физички су везане за друге
делове Републике Србије, а с друге, са изузетком општине Штрпце, разуђене српске
заједнице на југоисточном делу Аутономне покрајине Косова и Метохије. 
Сврха израде Стратегије је активирање локалних
потенцијала и програмских визија даљег развоја подручја која насељава српско становништво
на Косову и Метохији. Остваривање овог циља подразумевало је дијагностирање постојећих,
али и скривених потенцијала општина, с једне стране, као и обезбеђивање подршке
локалној администрацији у даљим процесима планирања развоја српских општина, као
и развоја српске заједнице у општинама где Срби нису већина, са друге стране. Топографија
потенцијала омогућила је да се изради профил по српским срединама, као и интегрална
анализа за српске средине, за шта је послужила СЊОТ анализа као опште прихваћен
методолошки поступак и стандардизован инструмент стратешког планирања.
Сам концепт и садржина Стратегије у пуној мери
одражавају, у складу са новим Уставним решењима, специфичну позицију и улогу Аутономне
покрајине Косова и Метохије и локалне самоуправе, која је најодговорнија за свој
развој, за изградњу социјалне и комуналне инфраструктуре и задовољавање основних
потреба становништва. Наиме, проблем представља сама чињеница надлежности општина
у којима је заступљен мали проценат српског становништва са становишта непосреднијег
укључивања у процесе креирања и усмеравања привредног развоја, нарочито пољопривреде,
шумарства, водопривреде, туризма и угоститељства, мале привреде, као и ситуирања
општинског простора одговарајућом инфраструктуром (уређење и обезбеђење коришћења
грађевинског земљишта и пословног простора и др.), организовања и уређења простора,
заштите животне средине и сл.
Скраћенице које се користе у тексту Стратегије
имају следеће значење:
АП КиМ/КиМ – Аутономна покрајина Косово и Метохија/Косово
и Метохија 
ЕТ – Економски тим
КЦ – Координациони центар
РС- Република Србија
ЕУ – Европска унија
УНМИК – Привремена мисија Уједињених нација
на Косову и Метохији
ИРЛ – Интерно расељена лица
МП – Министарство привреде
МПШВ – Министарство пољопривреде, шумарства
и водопривреде
МРЕ – Министарство рударства и енергетике
МКИ – Министарство за капиталне инвестиције
МЕОИ – Министарству за економске односе са иностранством
МЗ – Министарство здравља
МК – Министарство културе
МПС – Министарство просвете и спорта
МТТУ – Министарство трговине, туризма и услуга

МФ – Министарство финансија
МВ – Министарство вера
МИП – Министарство иностраних послова
МНЗЖС – Министарство науке и заштите животне
средине
МРЗСП – Министарство рада, запошљавања и социјалне
политике
НСЗ – Национална служба за запошљавање
НИП – Национални инвестициони план
РЗР – Републички завод за развој
РФР – Републички фонд за развој 
РАР – Републичка агенција за развој
РАЗРМСПП – Регионална агенција за развој МСПП
РАМСПП – Републичка агенција за МСПП
АП – Агенција за приватизацију
АРМСПП – Агенција за развој МСПП
АПР – Агенција за привредне регистре
СИЕПА – Агенцији за страна улагања и промоцију
извоза
ПК – Привредна комора
ЕПС – Електропривреда Србије
ЈППС – Јавно предузеће „Путеви Србије”
ЈПСШ – Јавно предузеће „Србијашуме”
ЈПЖС – Јавно предузеће „Железнице Србије”
ЈПДГЗИ – Јавно предузеће Дирекција за грађевинско
земљиште и изградњу
ЈППТТ – Јавно предузеће ПТТ Саобраћаја „Србија”
НИС – Нафтна индустрија Србије
ЛЗ – Локалне заједнице
НВО – Невладине организације
ПККиМ – Привредна комора Косова и Метохије
ЖК – Железнице Косова
КПА- Косовска поверилачка агенција
КАИ – Косовска агенција за имовину
КЕК – Косовска енергетска корпорација
К – Континуирано
БДП- Бруто друштвени производ
ПДВ- Порез на додату вредност
МСП/МСПП- Мала и средња предузећа/мала и средња
предузећа и предузетништво
ЕМС- Електромрежа Србије
РМХК Трепча- Рударско-металуршко хемијски комбинат
Трепча
ТЕ – Термоелектрана
ТЦ – Термоцентрала
ХЕ – Хидроелектрана
ДВ – Далековод
ЈП – Јавно предузеће
ДП – Друштвено предузеће
 
Циљ и значај
стратегије
 
Стратегија је припремљена с циљем брже и ефикасније
економске интеграције српске заједнице са економским кретањима у Републици, детаљнијег
и свестранијег сагледавања досадашњег економског нивоа развијености и развојних
могућности српске заједнице, идентификовања основних привредних ограничења и праваца
за економско интегрисање, заустављање негативних демографских кретања, као и побољшања
животног стандарда српског становништва на тим просторима. 
Визија Стратегије произилази из опште визије
демократског, отвореног и мултиетничког Косова и Метохоје и базира се на што већој
економској интеграцији српске заједнице са Републиком Србијом, у складу са регионалном
и кохезионом политиком ЕУ.
Основни стратешки циљеви су:
1) економска интеграција српске заједнице са
економским кретањима у Републици Србији;
2) унапређење квалитета живота становништва,
односно, смањење сиромаштва српске заједнице;
3) заустављање исељавања припадника српске заједнице
са Косова и Метохије.
 

II. ЕКОНОМСКА АНАЛИЗА СРПСКЕ ЗАЈЕДНИЦЕ НА КОСОВУ
И МЕТОХИЈИ
 
АП КиМ (10.907 
km²) је јужна покрајина
Републике Србије. Према проценама на КиМ живи 1,9–2,2 милиона становника (88% су
Албанци, 7% Срби и 5% остали). Основни макроекономски показатељи су дати у следећој
табели:
 
Табела
1: Основни макроекономски индикатори 

 
 У 2005. години АП КиМ се оцењује као неразвијено
и сиромашно подручје са БДП по глави становника од 1.243 евра (1.600 долара), са
око 2 милиона становника, са високом стопом сиромаштва (око 35% испод границе сиромаштва
и око 10% екстремно сиромашних), недовољно развијеним индустријским сектором, лошим
снабдевањем електричном енергијом, високом стопом незапослености, ниским квалитетом
образовања, прилично лошим социјалним статусом (висока стопа смртности деце), честим
етничким конфликтима, као и великим притисцима споља. „Организовани криминал и корупција
су највеће претње стабилности Косова и Метохије и одрживости институција”, (извештај
Каи Еидеа, специјалног известиоца Савета безбедности Уједињених нација – септембар
2005. године). Истовремено привреду АП КиМ карактерише високо либерализована трговина,
чврста монетарна политика, ниска инфлација и функција евра као де фацто домаће валуте.
Пољопривредна производња је значајно увећана, а највише је заступљена производња
пшенице, говедина и млечни производи. Процењује се да је од 1999. године на ово
подручје ушло донација укупне вредности од преко 2 милијарде евра (преко 2,5 милијарди
долара).
 
1. Носиоци
привредног развоја
 
Основне карактеристике досадашњег развоја привредних
делатности су неразвијеност и закаснели и успорени развој. Није постигнут такав
развој и структура односа међу делатностима, који би обезбедили рационалнији, ефикаснији
и бржи укупан економски, па тиме и друштвени развој АП КиМ. 
 
Табела
2: Већи привредни капацитети који су у функцији 

 
У досадашњем развоју након периода доминантне
екстензивне, натуралне производње, током 90-их година прошлога века већи значај
је имала индустрија као основни покретач привредних активности и економског развоја
општине у целини. Остале привредне гране су се развијале уз осетно заостајање, нарочито
услужне делатности и мала привреда, што је у великој мери данас ограничавајући фактор
бржег развоја производно-индустријских и других капацитета, јер њихову производњу
не прате одговарајуће комплементарне делатности, како по обиму, тако и по нивоу
и квалитету. Досадашњи развој привреде карактерисала је релативно неуједначена привредна
структура са различитим производним капацитетима и опремом не баш савременом технологијом,
без довољно продуката виших фаза прераде. 
Велики привредни системи друштвене и државне
својине који су били носици привредног развоја 1980-их и делом 1990-их година на
територији АП КиМ данас су у великој мери изгубили на значају. Данас се суочавају
са великим проблемима који постављају питање њихов даљи опстанак с обзиром да раде
у неповољном пословном амбијенту, већина са нерешеним својинским статусом, ниским
степеном искоришћености расположивих капацитета, великим притиском вишка запослених,
застарелом технологијом итд.
Тренутно на подручјима где живи српска заједница
на КиМ ради мали број великих предузећа. Запосленост је изнад нивоа упослености
капацитета, али се свим снагама жели задржати квалитетан кадар, упослити новим пројектним
решењима (која су у плану и која чекају финансијску подршку) и повратити ранија
производна активност чиме би се додатно запослили нови радници. И поред свих тешкоћа
ова предузећа успевају одржати биланс пословања уравнотеженим.
Локалну привреду подручја са српским становништвом
највише погађа мала производна активност. Сектори прерађивачке индустрије и грађевинарства
једва да функционишу, док на значају добија сектор трговине и услуга. У општинама
у којима су Срби већина и које су концентрисане на северном делу АП КиМ ситуација
је нешто повољнија. Производни погони раде, истина са малим капацитетима, али доприносе
развоју својих локалних заједница.
 
1.1. РМХК
Трепча
 
Привреда на подручју са већинским српским становништвом
зависиће у првом реду од решења статуса РМХК Трепча. У Звечану се налази Ливница
олова и цинка „Трепча”, која тренутно ради са свега 5% расположивих капацитета,
што додатно отежава економску ситуацију целе општине. И поред ниске искоришћености
капацитета пословни биланс у периоду од 1. јануара 2006. године до 31. августа
2006. године је позитиван. Рудник Трепча се сусреће и са проблема запослености.
Регистровано је 3.988 запослених, од чега су 1.278 стално запослени, а 2.100 су
тзв. „стипендисти” који примају минималне накнаде. Тренутни капацитети могу упослити
максимално 1.500 људи, па се вишак засполених ротирањем покушава упослити како би
сачували вештине и способност за рад. 
Поред свих отежавајућих околности за пословање
Рудника, реализовани су пројекти у руднику Црнац (пројекат система вентилације)
и руднику Бело Брдо (пројекат привременог засипа). Истовремено, инвестирана су значајна
средства у набавку рударске опреме, како би се повећали производни капацитети, заменила
дотрајала постојећа опрема и смањили трошкови одржавања. На реализацију чека неколико
припремљених инвестиционих пројеката што говори да рудник Трепча свим расположивим
средствима покушава да се одржи на тржишту и да држи корак са конкуренцијом.
Функционисање Трепчиних постројења већ годинама
уназад загађује животну средину, па је неопходно у оквиру плана развоја покренути
и еколошке програме. 
  
1.2. Приватни
сектор
 
Према расположивим подацима на територији АП
КиМ, на подручју са већинским српским становништвом, у 2004. и 2005. години пословало
је око 500 предузећа. Званично, пословне податке Народној банци Србије прослеђује
око 350 предузећа а још послује 100 приватних микро предузећа која су регистрована
у Агенцији за привредне регистре. Додатни проблем представљају предузећа која послују,
али чекају решење поменуте Агенције, или предузећа која нису извршила пререгистрацију
у предвиђеном периоду, или пак предузећа која не испуњавају важећу регулативу у
Републици Србији.
 
Табела
3: Предузећа по величини и својини у периоду 2004–2005, учешћа 

 Структура МСП је у 2005. промењена у корист
приватних предузећа. Наиме, повећано је учешће приватног сектора са 76,4% у
2004. години на 82,1% у 2005. години, с тим да је позитиван тренд појачан укрупњавањем
предузећа, по величини посматрано.
У АП КиМ пословни амбијент и клима за инвестиције
су значајно побољшане. Тренутно доминира 6 комерцијалних банака (2 у страном власништву)
са 58 филијала и 146 експозитура. Крајем 2005. године укупна средства банкарског
сектора су достигла 40% БДП што је скоро милион евра. Највећи део зајмова усмерен
је у трговинском сектору и то 52% укупних зајмова, док на секторе индустрије и пољопривреде
укупно отпада свега 3% укупних зајмова.
 
Инфраструктура
 
Светска банка је у економском меморандуму за
КиМ 2004. године идентификовала секторе енергетике, рударства и пољопривреде као
стубове раста за КиМ. Такав раст би се остварио пре свега коришћењем резерви од
преко 14,7 милијарди тона лигнита којима КиМ располаже, а који су основа енергетског
сектора КиМ у будућности. Досадашњом експлоатацијом, која се одвија само у Косовском
угљеном басену, откопано је тек око 2% расположивих резерви овог басена. Те резерве
су лоциране као површински копови чија експлоатација је веома повољна, детаљни подаци
о њима су изнети у следећој табели. 
 
Табела
4: Резерве угља на Косову и Метохији 

  
2.1. Електроенергетски
систем
 
Постојећи електроенергетски систем КиМ не може
да подмири енергетске потребе, ни становништва, нити индустрије која користи минимум
капацитета, посебно за подручја на којима живи српско становништво. Органи привремене
управе лошу наплату и недостатак капацитета покушавају да реше АБЦ системом наплате,
који је усмерен на последицу, а не на узрок проблема. Узрок су мала производња и
нерешена енергетска инфраструктурна питања, која стварају контекст где су сви планови
даљег развоја привреде само списак лепих жеља које су нажалост неоствариве јер нова
предузећа не могу ефикасно и ефективно радити у условима нередовног снабдевања електричном
енергијом. У прилазу ове стратегије стабилно снабдевање енергијом је узето као
„цондитио сине љуа нон” економског развоја КиМ.
Тренутно се лигнит највише експлоатише у термоелектранама
(ТЕ). Укупна инсталирана снага термоелектрана износи 1478 МW. Део система представља
и хидроелектрана (ХЕ) Газиводе у Зубином Потоку са два агрегата снаге по 17 МW.
Систем преноса чине далеководи од 400 kV (179,6 km), 220 kV (287,1 km) 110 kV
(618,0 km), као и пратеће трафостанице и око 14 500 km нисконапонске мреже. 
 
Табела
5: Карактеристике термоелектрана 


 
Идентификовани проблеми – потрошња енергије
КиМ крајем новембра 2006. године премашује 13.000 мегават сати, док је УНМИК/КЕК
у стању да обезбеди око 11.500 мегават сати до повратка у погон Термоелектране
„Косово Б” у Обилићу. Енергетски дефицит постаје додатно већи проблем уколико се
посматра затварање бугарске нуклеарне електране Козлодуј која омогућава извоз у
струјом дефицитарне земље окружења.
Инфраструктура сектора електричне енергије претрпела
је значајна оштећења током ратних дејстава 1999. године. Такође, изузетно озбиљна
оштећења узроковала су клизишта и такозвани „удари грома” који су привремено онеспособили
значајне делове целог система. Енергетски сектор је у протеклих шест година функционисао
на основу помоћи од око 700 милиона евра од којих је око 65% упутила међународна
заједница, а остатак је подмирен из Косовског консолидованог буџета. Проблеми електро
– енергетског система манифестују се кроз низак ниво производње, висок степен техничких
губитака, степен фактурисања и коначне наплате продате струје од свега 35%.
Такође, користећи своје „законске оквире”, Министарство
енергије и рударства Косова објавило је „Позив за достављање изјава заинтересованости
за развој новог постројења рудника лигнита и припадних капацитета за генерисање
и трансмисију електричне енергије и рехабилитацију постојећих генератора”. Тиме
је прејудициран коначни статус КиМ и угрожена права која Република Србија полаже
на експлоатацију лигнита на КиМ.
За период после рата 1999. године, не располаже
се квалитетним подацима о потрошњи електричне енергије, али се зна да је дошло до
великог скока потрошње који је знатно премашио бруто годишњу потрошњу од 3000 
GWh,
са тенденцијом да већ у 2006. години премаши 4600 GWh, уз максимално оптерећење
веће од 1200 МW. Како је Косовска енергетска корпорација (КЕК) ван енергетског система
Србије, становништво КиМ не може рачунати на задовољење тих потреба на основу садашњег
стања производње и могућности за увоз електричне енергије.
За развој српске заједнице веома је важан развој
енергетике односно коришћења угљених ресурса. То се огледа како кроз непосредно
учешће Срба у раду енергетских објеката, тако и кроз могућност пословне сарадње
многобројних малих предузећа која би пословно била повезана са њима.
ХЕ Газиводе је лоцирана у Зубином Потоку и изграђена
је са два агрегата снаге по 17 МW и прикључена је на електроенергетску мрежу преко
далековода 110 kV у ТС 110/35 kV Валач код Звечана. ХЕ је високо аутоматизована
са могућношћу даљинског управљања. 
Електроенергетски систем (ЕЕС) на територији
КиМ је повезан са осталим делом система Републике Србије далеководима 400 kV за
Ниш, 220 kV за Крушевац и далеководима 110 kV за Нови Пазар и Бујановац. ЕЕС Републике
Србије на територији КиМ карактеришу следећи елементи:
Напајање потрошача електричном енергијом у подручјима
претежно насељеним српским становништвом као и изолованим насељима попут Гораждевца,
Велике Хоче, Ораховца и сличних је из ЕЕС-а КиМ:
 
Табела
6: Карактеристике ЕЕС РС на територији КиМ 

 
1) Северни део КиМ, тј. на територији општина
Косовска Митровица, Звечан, Зубин Поток и Лепосавић (око 18.500 потрошача) напајају
се електричном енергијом из следећих тачака (извора): 1) из ТС 110/35 kV Валач,
инсталисане снаге 91,5 MVA која је укључена на електроенергетски систем УНМИК-а/КЕК-а
са могућношћу повезивања на ТС 110/35 kV у Новом Пазару преко ДВ 110 kV; 2) из ТС
110/35 kV Газиводе, инсталисане снаге 10 MVA која је укључена преко ДВ 110 kV У
ТС Валач; 3) из ТС 35/6,3/3,3 kV „Трепча” – Енергетика која је прикључена у ТС
110/35 kV Шупковац (јужни део Косовске Митровице) на електроенергетски систем УНМИК-а/КЕК-а;
4) из ТС 110/35 kV Рашка, преко ТС 35/10 kV Рудница и Лешак (из мреже „Електросрбије”
Краљево).
2) Подручје централног КиМ (Грачаница и Липљан
са околином) са око 7.800 потрошача напајају се из трафостаница 110/35 kV Приштина
1 снаге 63 MVA и Липљан снаге 63 MVA, преко ТС 35/10 kV Приштина, Бадовац, Липљан
и Косово Поље. Сви објекти у зимском режиму рада су преоптерећени. Северни део централног
КиМ (Прилужје са околином) напаја се електричном енергијом преко ТС 35/10 kV Мазгит
код Обилића из ТС 110 kV Приштина 1 или ТЕ „Косово А”.
3) Јужни део КиМ, подручје Шар-планине (територија
општине Штрпце) са око 3.850 потрошача укључујући и туристички центар „Брезовица”,
напаја се електричном енергијом преко ТС 35/10 kV инсталисане снаге 8 MVA Штрпце
и једног далековода 35 kV из ТС 110/35 kV Урошевац. Максимално оптерећење зими знатно
превазилази инсталисану снагу ТС Штрпце. Од исправности далековода, као и стања
оптерећености преносних далековода и ТС 110 kV Урошевац, зависи напајање целог подручја.
Подручје Шар-планине у Гори (Драгаш и околина) напаја се електричном енергијом из
ТС 110/35 kV Призрен преко једног далековода 35 kV и ТС 35/10 kV Драгаш, на коју
је прикључена и једна од најстаријих малих хидроелектрана (ХЕ) Диканце.
4) Подручје Косовског Поморавља са око
8.222 српских потрошача електричне енергије напаја се из ТС 110/35/10 kV Гњилане
и Витина и нове ТС 110/20(10) kV Косовска Каменица, преко ТС 35/10 kV Гњилане
1,2 и 3, Ново Брдо, Клокот, Беривојце и Владово.
 
2.2. Саобраћај
и телекомуникације 
 
Одрживост стратегије развоја саобраћаја је веома
важна јер она представља један од услова за даљи нормалан живот и рад становника
КиМ. Услед тренутне ситуације на КиМ сви облици саобраћаја функционишу веома отежано
или су потпуно прекинути услед ускраћеног дејствовања јавних и приватних предузећа
на КиМ (ЈП „Путеви Србије”, ЈП „Железнице Србије”, ЈАТ-а, Агенцији за контролу лета,
ПТТ Србија, „Телеком Србија” и др). У свим сегментима саобраћаја на КиМ присутни
су проблеми правне, безбедносне, организационе природе и недостатка средстава за
инвестиције. При том, најважнији идентификовани проблеми су: 1) недовољно обнављање
постојеће путне инфраструктуре; 2) миграцијом становништва и узурпирањем од стране
албанског становништва многи делови су инфраструктурно „одсечени”; 3) смањен проток
саобраћаја услед непризнавања УНМИК регистарских таблица на другим деловима територије
Републике Србије, као и таблица које су издате од МУП-а Србије на територији КиМ
и обавезе издавања међународних дозвола за теретна возила; 4) високи трошкови изградње
и одржавања путне мреже услед малих капацитета предузећа за путеве и непостојања
асфалтне базе; 5) нерешени имовински односи између Железница Србије и УНМИК железнице;
6) ниска развијеност локалне железничке инфраструктуре и средстава; 7) смањен квалитет
постојеће железничке инфраструктуре (пруге, сигурносни уређаји, сигнализација);
8) немогућност коришћења аеродрома и контроле и употребе ваздушног простора за организације
из осталог дела Републике Србије; 9) нерешен статус узурпиране имовине ПТТ Србија;
10) ограничен поштански саобраћај; 11) отежан рад телекомуникационих оператера
– непризнавање лиценци, узурпирање и уништавање имовине, двоструко царињење опреме.

У оквиру путне привреде улажу се напори и средства
да се унапреди постојећа путна инфраструктура и изграде нови путни правци за повезивање
расељеног становништва на КиМ са другим деловима Републике Србије. За рехабилитацију
путева М-2, М-22.3 и Р-115 у 2006. години уложиће се 108 милиона динара, и
2.036.145 евра у реконструкцију путног правца Р-211, пут М-22, пут М-2 и изградњу
и реконструкцију уличних саобраћајница у местима са већинским српским живљем. Тиме
се обезбеђују побољшање услова одвијања саобраћаја између Косовске Митровице и места
која гравитирају Косовској Митровици са западном Србијом што економски и психолошки
веома важно за српско становништво на КиМ. 
Развој путне инфраструктуре у Северном делу
КиМ је олакшан директном везом ових округа са другим деловима Републике Србије.
То није случај са јужним деловима Покрајине нарочито оним у општини Штрпце где се
саобраћајна веза остварује или путевима који пролазе кроз територију где живи већинско
албанско становништво или путевима из Републике Македоније. 
Проблем представља непризнавање УМНИК регистарских
таблица од стране органа РС, као и таблица издатих од стране МУП-а Србије на КиМ,
што има штетне последице на одвијање саобраћаја и привредни развој између КиМ и
других делова Републике Србије. Међународни друмски саобраћај се одвија са тешкоћама
због проблема са режимом издавања међународних дозвола.
Железнички саобраћај се обавља веома ниским
интензитетом у северном делу КиМ. Саобраћају само два пара путничких возова између
Краљева (Рашке) и Лешка, док теретни возови саобраћају само када се укаже потреба.
Присутан је проблем очувања и начина коришћења својинског права над инфраструктуром
и мобилним средствима. Неразјашњени су имовински односи и статус транспортних средстава
Железнице Србије и УНМИК железнице. Укупна имовина ЈП „Железнице Србије” коју користи
УНМИК процењена је на 211,8 мил. евра (7,6 % вредности укупних основних средстава).
Квалитет доњег строја пруга на територији КиМ, нарочито оног дела пруга које пролазе
кроз територију на којој живи већинско српско становништво, није задовољавајући.

У ваздушном саобраћају Република Србија нема
право контроле и употребе ваздушног простора изнад територије КиМ. Не постоји сарадња
Јат Airways-a и аеродрома Приштина, тако да ЈАТ не може да користи аеродром Приштина.
Поштански саобраћај се одвија преко територије
Републике Србије, односно ПТТ Србија. Поштански саобраћај ограничен је на поштанске
пошиљке до 20 грама. ПТТ Србија располаже са 135 објеката на КиМ и њихово коришћење
није могуће, осим девет објеката у којима ради становништво српске националности.
Телекомуникациони саобраћај са КиМ обавља се
релативно регуларно, али уз низ проблема имовинског карактера. Телекомуникациони
оператери и поред нелегалног уласка других оператера и одбијања Агенције за телекомуникације
Косова да верификује лиценце за рад издате од стране Владе Републике Србије успевају
да функционишу али не и да поврате узурпирану имовину (7% имовине „Телеком Србија”
и базне станице „Теленор”-а на локацијама Приштина и Косовска Митровица) и да се
одбране од физичког уништавања опреме.
 
2. Српска
заједница на Косову и Метохији
 
Структура привреде на подручју са већинским
српским становништвом није промењена у значајној мери у односу на период пре НАТО
агресије. Поједини сектори су маргинализовани и услед неповољног пословног амбијента
смањили су своје пословне активности. 
 
 

 
Привредна активност је у 2005. години смањена у великој мери у односу
на 1997. годину, па су сходно томе и пословни резултати слабији. Сектор трговине
једино је задржао високо учешће према појединим показатељима пословних резултата
у општинама и другим подручјима насељеним српским становништвом. Једино је код броја
предузећа, и делимично код добити, задржан исти однос учешћа посматрана три сектора.
Највећи проблем представља драстичан пад броја запослених. 
Производни капацитети треба да се обнове и упосле, пре свих велики
системи као што је РМХК Трепча и др., како би се ангажовали и искористили сви расположиви
фактори производње и као такви допринели економском развоју подручја са већинским
српским становништвом. При томе је приоритет обезбедити нормалне услове пословања
и живљења.
Основна делатност преосталих Срба и других неалбанских заједница који
живе у сеоским подручјима јесте претежно натурална пољопривреда која се организује
на ограниченом простору због лоших безбедносних услова. Оцењује се да је (условно)
могуће коришћење око 25 хиљада хектара обрадивих површина. Пласман евентуалног вишка
пољопривредних производа веома је отежан. Локално албанско становништво бојкотује
произвођаче из српских енклава, а пласман у централну Србију ограничавају безбедносни
услови, недостатак силоса, транспортних средстава и слично. Не постоје стабилни
извори финансирања програма у привреди. Присуство донатора у српским срединама је
недовољно, а банкарски кредити недостижни за највећи број заинтересованих привредника.
 

  
Етничка структура запослених на простору АП КиМ претрпела је драстичне
промене од НАТО агресије и то на штету српске популације. Према расположивим подацима
о броју запослених по предузећима у 1999. години, за само три месеца значајно је
смањен број запослених радника српске националности. 
Број запослених радника албанске националности је повећан далеко више
него што је смањен број запослених српске националности, и то са преко 23 хиљаде,
односно преко 37 хиљада са електропривредом, на скоро 40 хиљада, односно са електропривредом
и више од 47 хиљада запослених.
 

 
На подручју са већинским српским становништвом
је 2003. године у преко 250 насељених места живело скоро 130.000 становника. Највећа
концентрација српског живља била је на северу Покрајине где је живело преко
59.000 становника или преко 45% укупног српског становништва. До данас је смањен
број Срба, јер се бележе значајне миграције, које нису праћене повратком расељених
лица из већ познатих разлога.
Слика: Српско станоништво АП КиМ у 1999. и
2005. години
 

 
 
III. ОПШТИНЕ
И СРПСКЕ ЗАЈЕДНИЦЕ
 
1. Општина
Лепосавић
 
Територија – На крајњем северу КиМ простире
се општина Лепосавић на око 537 km² коју чине три урбана насеља (месне заједнице
Лешак, Лепосавић и Сочаница) и 72 рурална насеља. 
Становништво – Општину насељава око 17.000 становника
у 4.700 домаћинстава (Срби 95%, Албанци 1%, Муслимани 2% и Роми 2%). Радно способно
63,2%, активно 44,3%. У општини Лепосавић има 907 расељених лица.
Природни ресурси – Општина располаже са великим
пољопривредним земљиштем и шумама, налазиштима олово-цинкане руде и воденим потенцијалом.
Копаоник као туристичка локација.
Привреда – Економија везана за рудник Трепча
(не ради пуним капацитетима). Тренутно предузећа послују у сектору трговине и услуга
(у 2005. години око 70%), мали број производи (прерађивачка делатност 11%). У новембру
2004. године било је око 2.960 запослених (1.900 на платном списку у ДП, око
1.000 самостално обавља делатност). Незапослених је било 2.031 (781 лице активно
тражи посао), мада је укупан број већи (око 3.500). Маргинална је улога пољопривреде
иако су повољни природни услови. Туризам није развијен сразмерно потенцијалима
(припрема 4 km дуге жичаре на Копаонику). Према завршним рачунима 2005. године је
пословало 46 предузећа, према Агенцији за привредне регистре 57, док је према проценама
тај број већи. Доминирају предузећа приватне својине. Заступљене делатности су:
трговина, угоститељство и занатство.
Инфраструктура – Насеља су електрифицирана,
али је снабдевање електричном енергијом нередовно и непоуздано. Стање путне мреже
је незадовољавајуће, јер је свега око 100 km (око 47%) путева са асфалтним коловозом.
Железничка пруга Лапово–Краљево–Косово Поље–Скопље од 37 km пролази кроз територију
општине. Фиксне и мобилне телекомуникације задовољавају део потреба становништва.
Питање водоснабдевања и канализације није трајно решено. Постојећа депонија не задовољава
потребе.
Здравствена и социјална заштита – Здравствене
услуге пружају Дом здравља у Лепосавићу и амбуланте у Лешку, Сочаници, Белом брду,
Врачеву и Борчану, са укупно 160 запослених (122 су медицински радници, а 38 немедицински
радници). На територији општине постоји 9 апотека. Центар за социјални рад, у коме
је запослено 12 радника, у 2004. години регистровао је 731 корисника социјалне заштите,
а укупан број корисника социјалне помоћи је око 1.400. 
Образовање – У школској 2005/2006. години основне
школе имале су укупно 1604 ученика и 213 запослених радника, у средњим је било
607 ученика, а 123 запослена. У школској 2004/2005. години у установама високог
и вишег образовања, радило је укупно 202 радника, и било је 1559 студената. Предшколске
установе су крајем 2005. године бројале 273 деце и 57 радника.
Култура – Културне манифестације су многобројне.
Центар за културу обухвата Дом културе у Лепосавићу, Лешку и Сочаници. Овај центар
има и бибилотеку. Постоји КУД „Копаоник”. 
 
 
2. Општина
Звечан
 
Територија – Општина Звечан заузима северни
део КиМ површине 122,4 km² коју чине град Звечан и још 35 насеља са укупно
око 17.000 становника. 
Становништво – Доминира српско становништво
(97%). У 2006. години регистровано је око 4.000 расељених и избеглих лица српске
националности, или 24% од укупног броја становника, као и око 250 избеглих лица
из Хрватске. Релативно млада популација. 
Природни ресурси – Подручје општине богато је
разноврсном флором и фауном захваљујући равничарско-брдском карактеру и типовима
земљишта која су заступљена на подручју општине.
Привреда – Доминира сектор вађење руде и камена
(запошљава највећи број људи и висок проценат сталне имовине и капитала). Значајно
место сектора трговине. Незапослено је 1.795 лица (највише радно активног становништва
ССС). Маргинална улога пољопривреде. Производња усмерена на сопствене потребе, а
мали део расположив тржишту. На подручју општине постоје лековити термални извори
(три термална извора у Бањској) са температуром 46-56 степени целзијуса погодни
за развој бањског туризма. Према завршним рачунима 2005. године је пословало 40
предузећа, према Агенцији за привредне регистре 53, док је према проценама тај број
већи. Општина је регистровала око 100 малих приватних компанија и 250 приватних
предузетника у области трговине у којем је запослено приближно 500 радника. 
Инфраструктура – Низак ниво инфраструктурне
опремљености. Ограничено водоснабдевање града (2 сата дневно). Јављају се дивље
депоније. Проблем одвођења отпадних вода. Застарелост електроенергетских објеката.
Магистрални путеви су у задовољавајућем стању, а локални у веома лошем. Важна железничка
пруга је у врло лошем стању. Пошта Митровица обезбеђује ПТТ услуге, а мобилни оператери
функционишу.
Образовање – У општини постоје три основне школе,
једна средња школа и од 2002. године постоји Факултет уметности Универзитета у Приштини.
Укупно око 1.000 ученика похађа основне школе, а 230 ђака средњу. Запослено је
103 радника у основним и 37 у средњој школи. Вишу техничку школу у Звечану похађа
укупно 262 студента, а укупно је запослено 21 лице.
Здравствена и социјална заштита – На територији
општине постоји пет здравствених објеката. Здравствени Центар има две амбуланте
и 167 запослених радника. Постоји укупно 700 породица које примају помоћ, односно
1.900 особа. Око 80% породица припада И категорији социјално угрожених, а социјалну
помоћ прима још око 200 породица са минималним примањима и око 100 породица са посебним
услугама (помоћ УНМИК-а је у распону од 35 до 70 евра у зависности од броја чланова
породице, а из буџета Србије у интервалу од 3.743 до 7.483 динара).
Култура – Културне манифестације у општини се
одвијају у Дому у Звечану.
 
3. Општина
Зубин Поток
 
Територија – Општина се налази на северозападу
КиМ са површином од око 335 km², коју чине 64 насеља (једна градска средина).
Изразито брдско-планинско подручје.
Становништво – У општини живи око 14.900 становника
(доминирају Срби са 94%). У 2006. години регистровано је око 3.000 расељених и избеглих
лица српске националности. У колективним центрима има око 220 косовских Срба ИРЛ
и избеглих лица из Хрватске. Радно способно 59%, активно 41,1% а издржавано
49,5% становништва. Општина има младу структуру становништва.
Природни ресурси – Највреднији природни потенцијали
општине су воде, шуме и делимично пољопривредно земљиште, који у присутној оптималној
комбинацији представљају и атрактиван туристички потенцијал.
Привреда – Доминирају предузећа сектора трговине.
Значајно место има сектор пољопривреде, док су остали сектори маргинализовани. Процењује
се да има око 960 запослених и 1.087 регистрованих незапослених. У сектору пољопривреде
је запослено око 30% становника општине. Природни услови су повољни за узгој различитих
култура, али и за узгој говеда и рибе. Постоје услови за развој планинског; културног
и едукативног туризма; спортова на води и ловачког туризма. Према завршним рачунима
2005. године је пословало 49 предузећа, према Агенцији за привредне регистре
70, а послује и мали број неевидентираних микро приватних предузећа. 
Инфраструктура – Сва насеља су електрифицирана,
али снабдевање електричном енергијом је нередовно и непоуздано. Саобраћајна повезаност
унутар општине је слаба. Путна мрежа не одговара по квалитету. Телекомуникациони
капацитети и њихов технички ниво једва задовољавају минималне потребе корисника.
Образовање – У основним школама (једна матична
у седишту општине са истуреним одељењима) има укупно 587 ученика и 101 запослени,
а у средњим школама (Гимназија и Техничка школа) има 230 ученика а укупно је 55
запослених. Комбинована дечја установа са 246 места у којима има 54 запослена,
39 су васпитачи, а 15 помоћно особље. 
Здравствена и социјална заштита – Здравствени
центар у Зубином Потоку у свом саставу има шест пунктова, седам амбуланти у селима
и једну апотеку, а запослено је седам лекара и 63 немедицинска радника. Корисници
социјалне заштите су 559 породица, од који 480 спада у I, а 79 у II категорију.
Постоје четири избегличка центра, Комесаријат за избеглице и Црвени крст.
Култура – Дом културе обухвата концертну салу
са 270 седишта, галерију, општинску библиотеку која има око 10.000 књига, као и
дискотеку и ресторан. При школама постоје библиотеке са укупно око 8.000 књига.
На територији општине постоји КУД „Мокра Гора”.
 
4. Општина
Штрпце
 
Територија – Општина Штрпце обухвата површину
од око 250 km² са једним урбаним и 15 руралних насеља. Општина је брдско-планинско
подручје.
Становништво – Штрпце је рурално подручје са
укупно 13.633 становника. Од укупно 16 насеља 7 је настањено Србима, 4 Албанцима,
а 5 насеља су мешовита. Општина има младо становништво. Активно је 32%, а издржавано
60%. Радно способно је 58% укупне популације.
Природни ресурси – Природни потенцијал представљају
климатске карактеристике и очуваност животне средине. Нижи предели су богати вегетацијом
и специфичним природним реткостима.
Привреда – Тренутно послују два друштвена предузећа
сектора комуналних услуга, мали број предузећа се бави производњом. Доминира сектор
трговине и услуга. У насељима настањеним Србима запослено је 2.059, а незапослено
2.789 лица. Општина има веома повољне климатске услове и географски положај и велика
пространства под пашњацима и ливадама (90% пољопривредног земљишта), као и под шумама.
Туризам је недовољно развијен. По завршним рачунима 2005. године је било 49 предузећа,
према Агенција за привредне регистре 70 предузећа. Доминирају предузећа приватне
својине, а регистрованих приватних бизниса је 282 друштвена и 1 јавно предузеће.

Инфраструктура – У општини је извршена потпуна
електрификација, а дистрибутивна мрежа је у лошем стању. Угрожена је поузданост
и редовност снабдевања електричном енергијом. Само 50% регионалних путева је са
савременом подлогом. Локални путеви (25 km) немају савремену подлогу. Број телефонских
прикључака задовољава половину потреба. Кабловска мрежа је у лошем стању. Водоснабдевање
није у потпуности решено, а квалитет воде задовољавајућ. 
Образовање – У образовном систему постоји
15 основних школа са 1.602 ученика од којих се у 8 школује српско становништво,
а у 7 албанско, и 6 средњих школа са око 1.000 ученика од којих су четири српске
са 547 ученика, а 2 албанске. Укупан број запослених у образовном сектору је
300 лица, од којих је 70,7% српске националности (остали албанске националности).
У области дечије заштите ради седам предшколских одељења (4 српска са 105 деце и
9 запослених). 
Здравствена и социјална заштита – Општина има
један Дом здравља, а у селима су здравствене станице пунктови. Запослено је 30 лекара,
један фармацеут и 160 медицинских радника ВСС и ССС (111 у Дому здравља и 49 у здравственим
амбулантама). Стамбено нерешено и социјално незбринуто 1.200 ИРЛ. Привремено су
ИРЛ смештена у Дом за стара лица и у приватни смештај.
Култура – У општини постоји пет домова културе.
Приређују се традиционалне годишње манифестације. У домовима културе запослено је
девет радника, док у библиотеци ради један радник.
 
5. Општина
Ново Брдо
 
Територија – Са површином од 81 
km² Ново
Брдо је најмања општина у Покрајини са око 5.000 становника. Налази се у југоисточном
делу КиМ и брдско-планинског је карактера.
Становништво – У општини живи око 5.000 становника.
Девет је насеља са српским становништвом. Радно је способно 56,5%, а издржавано
62,6% становништва.
Природни ресурси – У природне потенцијале могу
се убројати рудна богатства, пољопривредно земљиште и шуме, а у одређеној мери и
шумско и лековито биље.
Привреда – Доминира екстензивна индивидуална
пољопривреда. У општини има 402 запослена (115 у приватном сектору, 162 радника
на буџету и 125 рудара у руднику Ново Брдо). Биро за запошљавање евидентира
1.043 лица. Повољни услови за пољопривредну производњу и сточарство. Пољопривреда
чини 80% економске базе у општини. Добре могућности за развој туризма (сеоског туризма,
лова и камповања). Општина је регистровала 63 приватна бизниса. 
Образовање – У пет основних школа на територији
општине има 532 ђака и 55 запослених. У српским селима има 169 ученика и 31 запослени.
Средње образовање је на располагању у Грачаници (15 km удаљено), Гњилану (40 km
удаљено) или Приштини (45 km удаљено).
Здравствена и социјална заштита – У општини
постоји Здравствени центар и три амбуланте. У Здравственом центру има седам запослених.
Три групе које примају социјалну помоћ у општини су: пензионери (преко 70), самци
и хендикепиране особе. Према социјалној шеми постоји 211 српских и 296 албанских
корисника помоћи, односно 53 српске, 73 албанске и 5 ромских породица.
Култура – У општини постоји велики број културно
историјских здања која могу бити атрактивна и са становишта туристичких дестинација.
На старом граду се налази археолошко налазиште. 
 
6. Српска
заједница општине Липљан
 
Територија – Општина се налази у централном
делу КиМ, и покрива површину од око 406 km² и обухвата једно урбано и 71 рурално
насеље са укупно око 78.000 становника. 
Становништво – На простору општине живи
12.100 Срба у 11 српских насеља (9 етнички чистих) на 250 km². Општина је мултиетничка.
У српским насељима има укупно 6.500 активног и 4.500 издржаваног становништва, док
је чак 70% пољопривредно становништво. 
Природни ресурси – Територија општине Липљан
је карактеристична по природним ресурсима (површински и подземни ресурси), као и
погодном географском положају. 
Привреда – Општина је оријентисана на примарну
пољопривреду. Има око 20.000 запослених (32% у прерађивачкој индустрији и 29% у
трговини). У 2004. години регистровано је 9.884 незапослена лица која траже посао.
У српском делу општине регистровано је 2.000 запослених и 1.300 незапослених лица.
У насељима са српским живљем има укупно 70 трговинских радњи, од којих је 68 у малопродаји,
а два у велепродаји. Укупно у овим предузећима је запослено 140 радника и то
134 у малопродаји и 6 у велепродаји. Земљиште високог квалитета и погодна клима
погодује развоју различитих култура. Фармерство је развијено. Мермерна пећина је
најатрактивније туристичко место. Према подацима из маја 2003. године на територији
општине је било регистровано 1.795 привредних субјеката (36 у друштвеном и
1.759 у приватном сектору) и 1.577 нерегистрованих. 
Инфраструктура – Сва насеља електрифицирана,
али су чести прекиди у снабдевању. Путна мрежа је у лошем стању. Од 15 месних заједница,
асфалтним путевима је повезано само осам, а остале користе макадамске и земљане
путеве. Кроз територију пролази важна железничка пруга Лапово–Краљево–Косово Поље–Скопље.
Број телефонских прикључака не задовољава потребе. Општина не располаже потребним
објектима водопривредне инфраструктуре. Канализациони систем је у лошем стању. Постојећа
депонија не може да задовољи потребе.
Образовање – Општина Липљан има 19 основних
школа, од којих су 11 српске основне школе, са 42 издвојена одељења. Настава у средњошколском
образовању се одвија у три средње школе (једна је српска, и то пољопривредна школа)
и у три издвојена одељења. Укупан број запослених у основним и средњим школама је
у школској 2003/2004. години износио 1.099 запослених.
Здравствена и социјална заштита – Косовским
Србима је на располагању амбуланта. Здравствене амбуланте пружају основне здравствене
услуге, док веће здравствене услуге пружају болнице у Лапљем Селу и Косовској Митровици.
Социјалну помоћ прима 6.494 лица (1.243 албанске и 244 породица других националности,
већином српске).
Култура – На простору општине има пет културних
установа.
 
7. Српска
заједница Грачанице
 
Територија – Налази се у општини Приштина и
лоцирана је на североисточном ободу косовске котлине (80% брдско-планински, а
20% равничарски предео). 
Становништво – На простору Грачанице живи у
12 насеља 11.226 Срба. Активно је 8.103, а издржавано 2.163 становника, а највише
заступљена старосна доб од 20 до 64 године, око 72%. 
Природни ресурси – Ово подручје располаже значајним
количинама минералних сировина – олова и цинка.
Привреда – Нарочито су се развијале услужне
делатности и мала привреда. Истовремено буја сива економија. Повећано је учешће
сектора трговине. На овом подручју има 14 туристичко-угоститељских објеката са
73 смештајна капацитета, и запослених 86 радника. Према подацима са терена од
26 предузећа најзаступљенија су средња приватна предузећа и запошљавају укупно
228 радника. Мала привреда има све већи значај на овом подручју (54 регистроване
радње, 52 у малопродаји и два у велепродаји и запошљавају укупно 128 радника,
121 и седам, респективно). У процес приватизације укључено је 47 предузећа путем
тендерске приватизације (продато 30, или 63%, док су 17, или 37%, у току тендерског
процеса).
Образовање – На простору Грачанице постоји
13 образовних институција: четири основне школе, које похађа 1.182 ђака, а запослено
је 165 радника, седам средњих школа које броје 1.462 ученика, са укупно 423 запослена,
и једна специјална школа са 18 ученика и 10 радника, као и једна предшколска установа
са 412 деце и 56 запослених. Опремљеност објеката је делимично добра.
Здравствена и социјална заштита – У Дому здравља
је запослено 206 људи, од чега су 21 лекари, а 185 медицинско особље. Шест амбуланти
се налазе у насељима са укупно шест лекара и 137 медицинских радника различитих
профила. Постоји само једна апотека. Центар за социјални рад пружа услуге за око
300 социјално угрожених косовских Срба.
Култура – На простору Грачанице постоји пет
домова културе. Од културних споменика треба издвојити антички град Улпиану, као
и манастир Грачаницу. 
 
8. Српска
заједница општине Косово Поље
 
Територија – Општина се налази у центру косовске
котлине на 96 km² са око 42.000 становника у 19 насеља. Рељеф општине је углавном
равничарски, док је западни део брдско-планински. 
Становништво – На простору који насељавају Срби
(пет насеља) и друге неалбанске заједнице живи 7.036 становника. Највише је Срба
3.960, потом Ашкалија 2.472, док Рома има 604. У српској заједници активно је
1.439, а издржавано 1.489 становника, док са личним приходом има 1.275 лица. Старосна
група од 20 до 64 године учествује са 53,1%, док је 63% становништва са ССС.
Привреда – Основне карактеристике заснивају
се у највећем обиму на пољопривреди. Нарочито су се развијале услужне делатности
и мала привреда, али је присутан висок проценат сиве економије. Процењује се да
је 1.073 лица запослено, док је регистровано 833 незапослена лица. Пољопривредна
производња је све више уситњена и усмерена на мале приватне фарме. Чак 85% је пољопривредно
земљиште и пољопривредно становништво је заступљено са 85%. 
Инфраструктура – Главне саобраћајнице су магистрални
пут М-9 и железничке пруге Лапово–Краљево–Косово Поље–Скопље. У фиксној телефонији
има 3.100 прикључака. Снабдевање водом из малог језера Кузмин. Дужина канализационе
мреже у граду Косово Поље износи 47 km, а у осталим местима 17 km. Проблем у снабдевању
електричном енергијом. Присутна је и појава нелегалног прикључења на електричну
мрежу, нарочито у селу Бресје.
Образовање – На простору општине Косово Поље
за српску децу постоје три основне школе које похађа 325 ђака и у којима су запослена
83 радника. Постоји једна предшколска установа са 100 деце. 
Здравствена и социјална заштита – Здравствену
заштиту пружа један Дом здравља, две здравствене станице и две здравствене амбуланте,
а у оквиру Дома здравља ради једна апотека. Укупно има 25 лекара и 146 медицинских
раднка у свим здравственим установама. Просечна висина социјалне помоћи у српској
заједници општине Косово Поље износи 5.720 динара.
Култура – Седиште културних догађања је Дом
културе, у којем је запослено 6 радника. У оквиру Дома културе постоји једна бибилиотека
са два запослена радника. 
 
9. Српска
заједница општине Обилић
 
Територија – Општина Обилић налази се у централном
делу КиМ, на површини од 105 km² и са 8.078 становника Рељеф општине је разнородан
од брдског, преко планинског до равничарског. 
Становништво – У 20 насеља који насељавају Срби
и друге неалбанске заједнице живи 1.834 становника, или 12% становника општине
(Срба 82,5%, Рома 17,2%, и 3 Бошњака и 2 Словенца). У српској заједници активно
је 1.060, а издржавано 316 становника, а са личним приходом 691 лице. Старосна група
од 20 до 64 године учествује са 55,5%, док је око 60% становништва са ССС. 
Природни услови – Територија општине испресецана
је богатом хидрографском мрежом. 
Привреда – Доминира индивидуална пољопривредна
производња (ратаство, воћарство, сточарство). Процењује се да има 523 запослена
и 401 незапослено лице. Нарочито су се развијале услужне делатности и мала привреда.
Укупно су регистроване 32 радње у малопродаји у којима су запослена 64 радника.
Буја сива економија (процена заступљености је 95%).
Инфраструктура – Од 150 
km путева у општини
само 30 km је асфалтирано (20%) и у лошем су стању. Ван града Обилића асфалтираних
путева има само близу насељених места. Водоснабдевање обавља локална компанија Батлава.
Око 60% популације је повезано на систем водовода, док се остали водом снабдевају
из појединачних бунара. 
Образовање – Од образовних установа општина
има четири основне школе које похађа 365 ђака, док запошљавају 86 радника, и једну
средњу школу са 82 ученика и 45 запослених. 
Здравствена и социјална заштита – Дом здравља
и четири здравствене амбуланте пружају здравствене услуге становницима српске националности.
У Дому здравља запослено је 6 лекара и 88 медицинских радника, док у амбулантама
раде 4 лекара и 66 медицинских радника. 
Култура – Културних манифестација нема, али
постоје локалне радио станице. За информисаност Срба и других неалбанских заједница
задужене су Радио Елит, Радио М и Радио Европа.
 
10. Српска
заједница општине Ораховац
 
Територија – Општина се налази на југозападу
КиМ на 276 km² (18 km² подручја на којем живи српска заједница). Процењује
се да у општини живи око 71.000 становника у 34 насеља (два српска). 
Становништво – На простору који већином насељавају
Срби и друге неалбанске заједнице живи 1.608 становника (Срба 1.120, Египћана
346, Рома 92, Бошњака 4, Албанаца 46). Активно је 674 становника, издржавано 57
становника, а 556 лица је са личним приходом. Највише је заступљена старосна група
од 20 до 64 године и становништво са ССС (по 59%).
Привреда – Индустрија је потпуно замрла. Становништво
се бави пољопривредном производњом. Процењује се да је у српским срединама запослено
126, а незапослено 272 лица. Постоји 24 туристичко-угоститељска објекта. Постоји
укупно 18 регистрованих трговинских радњи са 20 запослених. Према подацима са терена
заступљено је породично предузетнишвто. Приватизовано је седам друштвених предузећа
(пет продато, два чекају коначан исход приватизације). 
Инфраструктура – Водоснабдевање је највећи проблем.
Језеро Радонић је природни извор воде. Проблем снабдевања електричном енергијом,
нарочито током зиме. Сакупљено смеће одлаже се у предграђу града. Има 265 телефонских
претплатника. Мрежа мобилне телефоније је у функцији у општини. Постоје и три интернет
везе. На територији општине има 7 km путева који су 95% са савременом подлогом.
Образовање – На простору општине Ораховац од
образовних институција постоје две основне школе које похађа 101 ђак, са 36 радника,
Гимназија са 34 ученика и 18 радника и две предшколске установе са укупно 12 деце
и пет радника. 
Здравствена и социјална заштита – Две здравствене
амбуланте, са седам запослених (два лекара и пет медицинских радника), са две апотеке.
Просечна висина социјалне помоћи у српској заједници је 1.200 динара по члану домаћинста
из буџета Републике Србије и 50 евра по домаћинству из Косовског буџета.
Култура – У Дому културе у Великој Хочи су запослена
два радника. У оквиру Дома културе постоји једна бибилиотека са једним запосленим
радником.
 
SWОТ анализа
општина и српских заједница АП КиМ
 




ПРЕДНОСТИ


СЛАБОСТИ




- природни ресурси;
- производни и кадровски капацитети РМХК 
Трепча;
- транзитни коридор;
- богатство лековитим термоминералним 
водама;
- добра географска позиција и клима;
- изграђена путна и железничка 
инфраструктура;
- Универзитет у Северној Митровици;
- добро опремљен Клинички центар у 
Северној Митровици;


- тешка безбедносна ситуација на подручју
  са 
већинским српским становништвом, посебно у
  
енклавама;
- миграције становништва;
- низак степен запослености укупног и радно-
  
способног становништва;
- метод приватизације;
- слаба економска снага становника;
- ниска продуктивност;
- уситњена пољопривредна домаћинства;
- неизграђени, неопремљени, застарели 
инфраструктурни објекти, слаба путна повезаност
  урбаних и руралних подручја, отежано одвијање железничког, друмског и поштанског
  саобраћаја, неразјашњени својински односи јавних предузећа, проблеми са водоснабдевањем,
  са отпадним водама, чврстим отпадом, итд;
- низак степен образововања становништва;
- недовољна опремљеност здравствених и образовних
  
институција, посебно у српским енклавама.




ШАНСЕ


ОПАСНОСТИ




- интеграција са водећим предузећима 
Републике;
- доношење и имплементација стратегије 
дугорочног економског развоја српске 
заједнице на Косову и Метохији 
(Стратегије);
- повећање надлежности локалних 
самоуправа;
- рудно богатство;
- земљиште погодно за развој пољопривреде;
- амбијенталне карактеристике за развој 
туризма, бањски капацитети;
- стварање инфраструктуре за обуку 
предузетника и пољопривредника;
- повећање ефикасности рада локалне 
самоуправе;
- рехабилитација и модернизација путне и 
железничке мреже;
- изградња електроенергетских капацитета и
  
електродистрибутивне мреже средњег и 
ниског напона;
- изградња и опремање комуналне мреже 
(водовод, канализација, депоније).


- политичка нестабилност;
- дезинтеграциони процеси;
- демографска кретања;
- еколошка угроженост – наставак деградације
  земље, 
воде, ваздуха;
- спровођење метода приватизације без учешћа
  
републичких институција;
- споре структурне промене у привреди;
- недовољна инвестициона активност;
- нерешавање проблема локалне инфраструктуре;
- недостатак стручних кадрова у свим областима;
- неизвесност у вези решавања питања статуса
  КиМ.




 
 
IV. СТРАТЕШКИ
ПЛАН, ЦИЉЕВИ, ПРИНЦИПИ И ПРИОРИТЕТИ
 
1. Циљеви
и принципи Стратегије
 
1.1. Стратегија
економског развоја српске заједнице на Косову и Метохији и интеграција Србије у
ЕУ
 
Стратегија дугорочног економског развоја српске
заједнице на Косову и Метохији (Стратегија) је у складу са стратегијом која уређује
привредни развој Републике Србије и другим стратегијама, као и Стратегијом приступања
Републике Србије Еу. Сам концепт и методологија Стратегије, њени основни принципи,
имплементација и правила за њено спровођење су, такође, креирани у великој сагласности
са другим стратегијама, као и Регионалном и кохезионом политиком ЕУ. Посебно се
имало у виду да ће процес даљег ширења ЕУ (као што је улазак 2007. године Бугарске
и Румуније, те касније Хрватске и земље тзв. западног Балкана) обухватити велики
број мање развијених региона и тако додатно повећати важност Регионалне и кохезионе
политике ЕУ. Хармонизација легислативе и принципа и алата регионалне политике развоја
са ЕУ је прекретница у процесу припајања ових земаља, регионална и кохезиона политика
постаје централно поглавље у будућим релевантним преговорима.
Визија Стратегије произлази из опште визије
демократског, отвореног и мултиетничког КиМ и базира се на што већој економској
интеграцији српске заједнице са Републиком Србијом, у складу са регионалном и кохезионом
политиком ЕУ.
Полазећи од дефинисане визије, основни стратешки
правац развоја односио би се на повећање степена економске интегрисаности српске
заједнице на Косову и Метохији са осталим подручјима у држави, смањењу сиромаштва
и заустављању исељавања припадника српске заједнице са КиМ, кроз перманентни развој
људских капацитета у циљу подизања нивоа компетенција и повећања запошљивости радне
снаге (уз континуиран рад на јачању међуетничке сарадње на тржишту рада као јединог
могућег начина остварења одрживог запошљавања), али и путем креирања конкретних
пројеката и развоја предузетништва и оснивања МСП за генерисање брзог запошљавања
и прихода становништва.
У складу са циљевима нове Европске регионалне
и кохезионе политике платформа конципирања Стратегије базира се на:
1) економској интеграцији српске заједнице са
економским кретањима у Републици Србији;
2) смањењу сиромаштва српске заједнице;
3) заустављању исељавања припадника српске заједнице
са КиМ, кроз стварање подстицајног амбијента за развој бизниса и брже запошљавање.
 
Правни оквир
У преамбули новог Устава Републике Србије посебно
је наглашено да је:
„Покрајина Косово и Метохија саставни део територије
Србије, да има положај суштинске аутономије у оквиру суверене државе Србије и да
из таквог положаја Покрајина Косово и Метохија следе уставне обавезе државних органа
да заступају и штите државне интересе Србије на Косову и Метохији у свим унутрашњим
и спољним политичким односима.”
Нови Устав је посебно нагласио да се „Република
Србија стара о равномерном и одрживом регионалном развоју у складу са законом”
(члан 94).
Такође, нови Устав Републике Србије у Седмом
делу прецизно уређује територијалну организацију Србије, дефинишући аутономне покрајине,
локалне самоуправе и градове и њихове надлежности. Аутономне покрајине и јединице
локалне самоуправе имају статус правног лица (члан 176), прецизно су дефинисане
надлежности аутономних покрајина и локалних самоуправа. Са аспекта српских општина
и насеља на Косову и Метохији значајно је да су општине одговорне за свој развој,
да морају донети своје програме развоја (члан 190). 
Имајући у виду тренутни статус КиМ, Стратегија
је дизајнирана ка јединицама локалне самоуправе, на хоризонталној кооперацији и
координацији између општина и вертикалној кооперацији и координацији између општинског
нивоа са једне стране и и државног нивоа са друге стране, уважавајући принципе субсидијарности.
Координација и сарадња у дизајнирању и управљању Стратегије нису засноване једино
на институционалној основи, већ се проширују и на остале релевантне социјалне и
економске партнере који представљају интересе приватног сектора и „трећег” сектора
(невладине организације – НВО). 
 
1.2. Приступ
заснован на интеграцији и партнерству
 
Израда Стратегије лежи у процесу елаборације
заснованом на интеграцији и партнерству. Процес је започет у пролеће 2006. године
формирањем Економског тима за Косово и Метохију и југ Србије. Након тога Економски
тим је формирао 12 тематских радних група, на челу са експертима из појединих области.
Интензиван интерактивни рад између Економског тима, Координационог центра Владе
Републике Србије за Косово и Метохију, локалних самоуправа, надлежних министарстава
и других релевантних институција на републичком и локалном нивоу трајао је континиурано
у периоду мај–новембар 2006. године.
 
2. Основни
принципи Стратегије
 
Интеграција и координација – све активности
на имплементацији Стратегије ће бити интегрисане, допуњаваће циљеве стратегије која
уређује привредни развој Републике Србије, остале националне секторске стратегије
и регионалну политику и програме ЕУ. Државни органи у сарадњи са српском заједницом
заједнички ће координарати рад на имплемантацији Стратегије;
Промовисање једнаких могућности – ниједна група
неће бити искључена из процеса имплементације Стратегије, и сви аспекти заједнице
ће се подстицати на учешће у реализацији Стратегије;
Партнерство – стварање јаког партнерства укључујући
јавни, приватни сектор и локалне НВО. Партнерства ће се градити на локалном, субрегионалном
и на вишим новоима, са владиним агенцијама и републичким органима;
Одрживост – Стратегија ће учинити све напоре
како би успоставила програме и пројекте који имају дугорочне позитивне економске
и социјалне ефекте на развој и опстанак српске заједнице;
Иновација – развој и промовисање нових начина
управљања потребама српске заједнице ће бити подстакнуто у свим активностима Стратегије;
Сарадња – Стратегија ће промовисати вољу српске
заједнице да подстакну добру сарадњу и партнерство са другим деловима Србије, земљама
југоисточне Европе и Европске уније.
 
3. Општи
и посебни циљеви Стратегије 
 
Матрица основних елемената Стратегије:
1) Дугорочни циљ: економска интеграција српске
заједнице са економским кретањима у Републици Србији;
2) Општи циљ Стратегије:
– унапређење квалитета живота становништва,
односно, смањење сиромаштва српске заједнице на Косову и Метохији, и
– заустављање исељавања припадника српске заједнице
са КиМ.
3) Посебни циљеви Стратегије:
– стварање подстицајног привредног амбијента;
– јачање институционалних капацитета српске
заједнице;
– валоризација употребе локалних ресурса.
4) Инструменти имплементације:
– одабрана тематска подручја, приоритети, под-приоритети
и мере;
– Акциони план
5) Усаглашеност са стратегијама привредног развоја
Републике Србије, 
Националном стратегијом придруживања ЕУ, стратегијама
и политикама и принципима ЕУ.
 
3.1. Дугорочни
циљ. Општи и посебни циљеви у времену перспективе Стратегије
 
Стратегија је резултат рада Економског тима
за Косово и Метохију и југ Србије, организованог кроз 12 тематских радних група1
и локалних самоуправа. Припрема Стратегије и успостављање консензуса о општим и
посебним циљевима су текли паралелно.
–––––––––––––––––
1
Радне групе, за: Енергетику, Приватизацију, Саобраћај, Трговину, Финансије и банкарство,
Људске ресурсе, Инфраструктурне системе, Привредни развој, Социјално, рад и запошљавање
и обука кадрова, Имовинско-правне односе, Пољопривреду и прехрамбену индустрију,
Грађевину и урбанизам и Мала и средња предузећа.
 
 
Табела
7: Матрица циљева и приоритета дугорочног економског развоја српске заједнице на
Косову и Метохији 
 

 
4. Развојни
приоритети, под-приоритети, мере
 
Стратегија је вишесекторска, и покрива три развојна
приоритета:
1) инфраструктура;
2) носиоци привредног развоја у функцији запошљавања
и конкурентности;
3) институционална решења, механизми и мере
за подстицање инвестиционог амбијента
Предвиђене интервенције за сваки од њих су фокусиране
на одабране приоритете, имајући у виду појединачне циљеве Стратегије. Сходно томе,
сваки приоритет је подељен на различити број потприоритета. У Акционом плану су
дати детаљни прикази активности и мера, конкретни носиоци и рокови. 
 
5. Инфраструктура
 
Анализа стања је детаљно приказала сву дубину
инфраструктурних проблема српске заједнице. Неприступачност је главни инфраструктурни
проблем. Развој инфраструктурне приступачности је приоритет у Стратегији. Под-приоритети
су сконцентрисани на три појединачна циља: 
1) Енергетска стабилност
Проблем снабдевања српске заједнице електричном
енергијом је приоритетан; 
2) Водоснабдевање и саобраћај
Водоснабдевање има три проблема која треба решити:
нередовно снабдевање, квалитет и губици. Вода за пиће долази из извора и река. Због
неравномерног распореда падавина ниво река показује велике варијације на тачкама
мерења. Унапређење квалитета додатним филтрирањем може бити решење, али тренутно
не спада у највише приоритете. Системи за водоснабдевање у већини општина су веома
стари и одржавање истих је запостављено. Као последица тога се јављају велики губици
(око 40%). 
– Унапређење третмана отпадних вода
(канализације), управљање чврстим отпадом – Проценат непрерађене отпадне воде је
и даље исувише велик. Само у једном мањем броју српских заједница постоји организована
канализацијско-одводна мрежа. Нека постројења за пречишћавање отпадних вода нису
у функцији. Фабрике испуштају отпадне воде директно у речне токове, без претходног
или са недовољним степеном пречишћавања. Регионална координација и сарадња могу
бити од велике користи и дати резултате у релативно кратком периоду. Одлагање чврстог
отпада је озбиљан проблем, пре свега у смислу недостатка адекватних депонија. Проблем
се у суштини, своди на изналажење адекватне локације и изградњу регионалне депоније
и система за рециклирање. Стога, у циљу заштите животне средине, неопходна је конкретна
акција и трајно решавање проблема депонија. Овом процесу мора да претходи адекватна
студија о изводљивости; 
– Унапређење путне мреже и унапређење безбедности
у саобраћају – Ради се о стратешким коридорима тако да су финансијске операције
већег обима; 
– Унапређење телекомуникација – Недостатак
телефонских линија блокира развој српске заједнице. Проблем представља како фиксна
телефонија, тако и недефинисан статус мобилних оператера; 
– Унапређење заштите животне средине
– Корисници услуга захтевају већи квалитет и прилагођавање међународним или националним
стандардима, као један од начина заштите животне средине. Усвајање еколошких стандарда,
уградња филтера за пречишћавање и коришћење еколошке технологије обезбеђују неопходне
услове за регионалну економску политику; 
– Унапређено просторно планирање и урбанистички
развој. 
3) Станоградња и социјална инфраструктура 
У циљу обезбеђења одрживог повратка расељених
лица на КиМ изградиће се куће и монтажни објекти за повратнике. 
– Унапређење социјалне инфраструктуре; Унапређење
историјског и културног наслеђа. Косово и Метохија је изузетно богата аутентичним
историјским српским наслеђем, са објектима и местима од велике историјске и културне
вредности. Само су већи објекти под заштитом међународних снага, док је огроман
број споменика српске баштине незаштићен и девастиран.
Програмски приоритети: 
 
5.1. Енергетска
стабилност
 
1) Спречити у Савету безбедности УН верификацију
Закона о концесијама и Закона о страним улагањима које је донела косовска Скупштина,
чиме би се спречио покренути поступак за давање концесија за експлоатацију угља
у косовском басену и изградњу нових ТЕ.
2) Формирање привременог енергетског предузећа
са атрибутима производње, преноса, дистрибуције и трговине електричном енергијом
за српску заједницу до одређивања статуса КиМ. Одвајање ЈП „Ибар” од постојећег
ЈП „Ибар-Лепенац” – Приштина, са вертикалним припајањем енергетском предузећу на
подручју са већинским српским становништвом.
3) Реализација свих предвиђених инвестиција
за унапређење електродистрибутивног система на подручју са већинским српским становништвом,
као и заједничких инвестиција са УНМИК-ом.
4) Покретање процедуре за израду студија и пројеката
за изградњу нових површинских копова и термоелектрана на бази лигнита из косовског
и метохијског басена, и изградњу производних капацитета.
5) На локацијама које гравитирају подручју са
већинским српским становништвом у првој фази ЈП ЕПС треба одмах да искаже намеру
да сам или са стратешким ино партнером планира проширење ТЕ Косово Б са снагом
2x350 МW и припадајућим рудником угља (поље Сибовац – 500 милиона тона).
Имплементација ових приоритета спроводи се кроз
следеће активности:
1) хитно решавање проблема снабдевања електричном
енергијом српске заједнице кроз донацију од 50 милиона киловат часова месечно током
зимске сезоне 2006/2007. године;
2) регистрација „Електрокосмет”-а за независног
оператера до маја 2007. године;
3) повезивање „Електрокосмет”-а са електроенергетским
системом југоисточне Европе до новембра 2007. године;
4) покретање производње електричне енергије
на бази лигнита кроз изградњу термоелектране „Косово Ц” ради заокруживања свих фаза
циклуса енергетике. 
Она ће почети иницијативом Економског тима за
донацију Владе Србије од 50 KWh електричне енергије месечно. Ова иницијатива улази
у завршну фазу, и очекује се да крајем децембра 2006. године или почетком 2007.
године буду договорени сви технички детаљи начелно прихваћеног уговора. До јуна
1999. године, електропривредну делатност на КиМ обављала је „Електропривреда Србије”
преко своја три предузећа, а пренос електричне енергије је био функција републичког
Јавног предузећа за пренос електричне енергије „Електроисток”. Присилним протеривањем
око 8000 запослених Срба и радника других неалбанских заједница, ограничен је утицај
и рад „Електропривреде Србије”, па је тако остао само део радника на одржавању електричне
мреже у подручјима са већинским српским становништвом. Све остале функције су угашене,
а електропривредни капацитети су од стране привремене мисије дати на управљање тзв.
„Електроенергетској Корпорацији Косова” (УНМИК/КЕК) из Приштине. Деловање УНМИК-а
и КЕК-а је било такво, да српско становништво, као и становништво других неалбанских
заједница нису стекли поверење ове корпорације, па су се процеси на стварању услова
за што уредније снабдевање електричном енергијом подручја где су остали да живе
Срби и друге неалбанске заједнице одвијали углавном мимо услуга ове корпорације.
Током претходних 7 година које су протекле уз бурне догађаје на КиМ и процесе реструктурирања
енергетског сектора, искристалисала се потреба и могућност оснивања, организовања
и оспособљавања електропривредног предузећа које би пружало услуге пре свега потрошачима
подручја на којима већином живи српско становништво, али и другим потрошачима, онако
како европске директиве предвиђају. Ово предузеће би омогућило потрошачима да се
на недискриминаторној основи снабдевају електричном енергијом, а делу протераних
радника, који би радили у погонима овог предузећа, остваривање права на рад, што
им је ускраћено од друге половине јуна 1999. године.
Електропривредно предузеће је вертикално организовано
и интегрисано од три независне целине са јасно разграниченим функцијама:
1) производња електричне енергије и трговина;
2) пренос електричне енергије;
3) дистрибуција и снабдевање електричном енергијом.
Функционално и правно успостављање ЈП „Ибар”
(са ХЕ „Газиводе”) изван оквира Хидросистема „Ибар–Лепенац” би омогућило да се стабилизују
произвођачки капацитети за „Електрокосмет”. Предузеће би у свом саставу обухватило
водозахват „Газиводе” и хидроцентралу „Газиводе”, са седиштем у Зубином Потоку,
а другим делом система од Кошутова и даље газдовало би садашње предузеће „Ибар–Лепенац”
у Приштини. Да би иницијатива заживела потребно је да је прихвати специјални изасланик
генералног секретара УН, на основу аргументације која је детаљно изнета у ширем
документу Стратегије. Функционална целина производње обухватала би и мини хидроелектране
и алтернативне изворе електричне енергије, као и део будућих ТЕ које би се градиле
на подручјима где живе Срби. Имајући у виду, да ће између могућности производње
електричне енергије и потребне електричне енергије увек постојати дебаланс, то је
потребно у овом делу организовати сегмент трговине која би имала задатак да решава
дебаланс, односно набавља електричну енергију или продаје електричну енергије када
се за то створе услови (добра хидрологија, ниже температуре од прогнозираних, дневни/ноћни
вишкови, хаваријска испомоћ и сл.).
У северном делу КиМ неопходно је искористити
могућност повезивања и на мрежу ЕМС-а чиме би се остварила већа сигурност напајања
потрошача, а нарочито током зимске сезоне. Као независни оператор дистрибутивног
преносног система и тржишта „Електрокосмет” би имао око 40.000 потрошача, са перспективом
да се преузме још око 2500 потрошача Звечана, који се сада напајају из „Трепча
– енергетике” и 1500 потрошача Лешка и околине који се напајају из електродистрибуције
Рашка. Дистрибуција би имала 4 оперативна погона (испоставе), који би територијално
покривали сва подручја са српским становништвом. На нивоу дистрибуције чије би седиште
било у Косовској Митровици, вршило би се обједињавање рада свих погона.
Основне функције биле би:
1) управљање дистрибутивном мрежом на подручјима
са српским становништвом; 
2) одржавање дистрибутивне мреже (редовни годишњи
ремонти, интервенције по пријави кварова и при хаваријама, елементарним непогодама...);
3) набавка и продаја електричне енергије потрошачима;
4) одржавање електроенергетских објеката електродистрибутивне
мреже;
5) развој електродистрибутивне мреже;
6) експлоатација и управљање електродистрибутивном
мрежом;
7) испорука електричне енергије потрошачима;
8) билансирање потреба за електричном енергијом
својих потрошача;
9) контрола потрошача и реализација нових прикључака;
10) очитавање потрошње електричне енергије и
обрачун;
11) наплата електричне енергије.
Део дистрибутивног предузећа на подручју где
живи српска заједница, а већинско је албанско становништво, био би у вези са дистрибуцијом
УНМИК/КЕК само кад је у питању инвестициони циклус, а енергетске сагласности издавао
једино Електрокосмет, уз претходно одобрење Регулаторног уреда енергетике. 
За потребе управљања електроенергетском мрежом
на подручјима настањеним српским становништвом, потребно је изградити диспечерски
центар у Косовској Митровици из кога би се вршило управљање, не само на северу КиМ,
већ и у осталим српским подручјима у складу са техничким могућностима, било да се
ради уз помоћ функција мониторинга или пак диспечерских акција у реалном времену.
Овај центар мора бити опремљен уређајима који омогућавају даљинско командовање за
поједине елементе постројења у управљаним трафо станицама или електричној мрежи
која исто тако мора бити оспособљена за даљинско командовање. Исто тако у склопу
изградње диспечерског центра потребно је предвидети и реализовати постављање мерних
група у тачкама преузимања – испоруке електричне енергије са суседним електро-привредним
предузећима.
Производња за целу територију КиМ би се стабилизовала
наставком процедуре за израду студија и пројеката за изградњу нових површинских
копова и термоелектрана на бази лигнита Косовског и Метохијског басена, а посебно
за изградњу производних капацитета у делу КиМ који претежно насељавају Срби. Смернице
су разрађене у програму енергетског развоја до 2020. године и дате су у ширем тексту.
На основу остварене потрошње и оптерећења, као
и прогнозиране потрошње електричне енергије, у оквиру остварења приоритета проистичу
потребе за градњом следећих објеката:
1) ТС 110/35 
kV Газиводе (повећање снаге за
10 MVA) и далековод 110 kV Валач – Рашка област (потребна средства на нивоу 4 милиона
евра);
2) ТС 110/35 
kV или ТС 110/10 kV Грачаница и
прикључни далеководи 110 kV (потребна средства на нивоу 4,5 милиона евра);
3) ТС 110/35 
kV Штрпце са прикључним далеководима
110 kV(потребна средства на нивоу 4,5 милиона евра);
4) далеководи 110 
kV у циљу решавања загушења
постојећих водова и ТС 110/џ kV у североисточном делу косовског Поморавља са евентуалном
везом на 110 kV у јужном делу Републике Србије (потребна средства на нивоу 1,5 милиона
евра);
5) ТС 35/10 kV и прикључни далеководи за решавање
проблема Звечана и К. Митровице – Север (потребна средства на нивоу 2 милиона евра);
6) ТС 35/10 kV Грачаница, у варијанти градње
ТС 110/35 kV Грачаница;
7) ТС 35/10 kV Горње Кусце (код Гњилана) –
(потребна средства на нивоу 1,5 милиона евра);
8) повећање снаге ТС 35/10 
kV Зубин Поток или
Симпо (потребна средства на нивоу 150 хиљада евра);
9) повећање снаге ТС 35/10 
kV Лепосавић;
10) повећање снаге ТС 35/10 
kV Штрпце.
Очекивања – Испуњавањем ових приоритета дошло
би до значајних помака. Формирање и лиценцирање предузећа, имало би позитивне ефекте
код целокупне српске заједнице. Створили би се предуслови за увођење реда у електроенергетском
сектору и то, како на смањењу потрошње (рационализација потрошње електричне енергије),
тако и развоју електричне мреже. Увођење реда у електроенергетском сектору подручја
са већинским српским становништвом, могло би да послужи као позитиван пример и за
увођење реда у осталом делу потрошачког конзума (УНМИК/КЕК-а). Направљен би био
велики искорак у примени Европске директиве број 54/2003, а искуства из реализације
била би драгоцена за имплементацију у окружењу. Најважније очекивање је нормализација
снабдевања електричном енергијом за подручја на којима живи претежно српско становништво
и смањење планских рестрикција. 
Мониторинг – Праћење остваривања ове стратегије
морало би се остваривати на два нивоа: 
1) Стратешки ниво контроле спроводили би представници
Владе Републике Србије, Електропривреде Србије, Економског тима за Косово и Метохију
и југ Србије, представници становништва тог дела КиМ. Радни тим би давао оцене о
успеху и динамици стратешких корака и кроз месечне извештаје које би подносио Влади
Републике Србије или надлежном министарству, као и привременој међународној управи
на територији КиМ предлагао даљу динамику пласирања средстава и предузимања евентуалних
корективних акција.
2) Оперативни ниво контроле спроводили би представници
предузећа „Електропривреда Србије” који би пратећи техничке детаље о имплементацији
конкретних корака подносили извештаје о спровођењу конкретних акција групи која
је задужена за стратешки мониторинг.
 
5.2. Саобраћај
и водоснабдевање
 

5.2.1. 
Путна 
привреда
 
1) Рехабилитација путне мреже и изградња приоритетних
путних праваца. Израђени су пројекти за 2006/07. годину и обезбеђена средства у
износу од 8.495.620 евра, већим делом из НИП-а (6.036.145 евра). Поред наведених
пројеката постоје идентификоване потребе и предрачуни за изградњу великог броја
регионалних и локалних путева. Процењена вредност ових пројеката знатно превазилази
инвестиционе могућности буџета ЈП „Путеви Србије”, НИП-а, КЦ-а.
2) Обезбеђивање додатних финансијских средстава
за реализацију пројеката изградње, реконструкције и санације путних праваца, изнад
нивоа које ће обезбеђивати УНМИК.
3) Формирање предузећа за одржавање путева на
територији КиМ. ЈП „Путеви Србије” у свој Програм развоја укључили су у 2007. години
формирање радне јединице са седиштем на северном делу КиМ. 
4) Формирање асфалтне базе чиме би се остварили
значајни економски и социјални ефекти на повећању запослености и смањивању трошкова
изградње и реконструкције путева. 
 

5.2.2. 
Железница
 
1) Поправка доњег строја на прузи Косовска Митровица–
Краљево чиме би се обезбедио бржи и безбеднији саобраћај. 
2) Усмеравање снага на добијање обештећења Републике
Србије за својинска права над инфраструктуром и мобилним средствима и инвестирање
у локалне моторне возове које би одржавали и опслуживали Срби и развој железничке
мреже на подручју са већинским српским становништвом.
3) Решавање проблема иностраних кредита које
сервисира ЈП „Железнице Србије” уложених у имовину којом тренутно располаже УНМИК
(Железница Косова).
 

5.2.3. 
Ваздушни 
саобраћај
 
1) обезбеђење контроле ваздушног саобраћаја
над територијом КиМ;
2) коришћење ваздушних путева над територијом
КиМ за авионе ЈАТ-а;
3) оперативно присуство ЈАТ 
Airways-a на тржишту
КиМ.
 

5.2.4. 

Телекомуникације
 
1) обезбеђење признавања лиценци од стране УНМИК
регулаторних тела; 
2) укидање дуплог царињења опреме намењене за
инсталацију на територији КиМ;
3) решавање статуса имовине „Телеком Србија”
АД на територији КиМ;
4) надокнада штете за уништену телекомуникациону
опрему.
5) спречавање нелегалног рада мобилне мреже
ВАЛА 900;
6) запошљавање и материјална надокнада радницима
„Телеком Србија” АД који су остали без посла након НАТО дејстава.
 

5.2.5. 

Водоснабдевање
 
Територија КиМ подељена је на четири слива и то су: слив Белог Дрима
(капацитета 60 m/s), слив Ибра (капацитета 33 m/s), слив Јужне Мораве (капацитета
7 m/s) и слив Лепенца (капацитета 8 m/s). Степен загађења главних река је други
и трећи. Од целокупне популације, 44%, углавном у урбаним срединама има приступ
водоводној мрежи. У руралним срединама овај број је знатно нижи (мање од 9%), док
је бунарска и изворска вода у примарној употреби. Ти извори воде се не контролишу
и не одржавају. Коришћење ове воде је уско повезано са бројним здравственим проблемима.
Само 28% популације има приступ канализационој мрежи и то углавном у урбаним срединама.
Постројења за прераду комуналних отпадних вода не постоје, док постројења за прераду
индустријских отпадних вода постоје у одрећеној мери али не функционишу.
КиМ је подручје са ограниченим воденим ресурсима, са око 1600 по глави
становника. Целокупни ланац чинилаца водоснабдевања, од пречишћавања воде па до
њеног коришћења, као и очувања и заштите квалитета воде у природи није организован
на задовољавајућем нивоу. 
Проблеми текуће воде у урбаним срединама су:
1) стара водоводна мрежа;
2) губитак воде кроз мрежу;
3) неадекватна употреба воде из мреже;
4) нелегални прикључци на мрежу;
5) неплаћање рачуна;
6) низак степен свести о адекватној употреби воде међу грађанством;
7) непостојање развијених програма управе над воденим ресурсима;
8) КиМ нема систем заштите од поплава, стари систем који је изграђен
се не одржава.
Имплементација ће се обавити кроз следеће акције: 
1) нацрти планова за управљање воденим ресурсима се заснивају на одговорности
учесника свих нивоа на територији слива (Framework Water Directive EU);
2) обезбеђивање текуће воде становништву;
3) дугорочна заштита и очување водених ресурса као природног добра
од изузетног значаја;
4) управљање употребом воде треба да буде вођено принципима одрживог
развоја;
5) усвајање закона и регулатива везаних за кориснике и дистрибутере
воде који су усаглашени са законима и регулацијама ЕУ;
6) мониторинг квалитета и квантитета воде;
7) нацрти планова управе над сливовима (интегрална управа воденим ресурсима);
8) заштита од загађења површинских и подземних вода;
9) усвајање стратешких планова за ванредне ситуације;
10) ширење дистрибутивне мреже и побољшавање квалитета воде намењене
грађанству;
11) развој канализационе мреже у урбаним и руралним срединама;
12) Нацрт националног плана за развој постројења за прераду комуналних
и индустријских отпадних вода, као и развој одговарајућих модела за третман загађених
вода у урбаним и руралним срединама;
13) ширење јавне свести и едукација шире јавности за рационалнијом
употребом водених ресурса.
5.3. Станоградња и урбанизам 
У протеклом периоду догодиле су се велике демографске промене на подручју
КиМ. Велики број српског становништва принуђен је да се исели и промени место становања
на места без основних услова живота. У ту категорију спада велики број интерно расељених
лица у Србији и Црној Гори, 226.147 регистрованих лица. Само 14% поседује сопствени
смештај док су остали 3,5% у колективним центрима, 41,4% у изнајмљеним становима,
а 41,3% код пријатеља и рођака. Већи део кућа ових лица није доступан за повратак
(разрушен, небезбедно окружење), па је за иницијативу повратка потребно обезбедити
објекте за повратак. Поред тога проблем смештаја има велики број лица расељених
на територији КиМ који су напустили своје куће и преселили се на безбеднија места,
без потребне стамбене инфраструктуре. Готово читава насеља тзв. интерно-интерно
расељених лица су формирана у руралним и рубним подручјима без потребног броја објеката
за становање и неопходне инфраструктуре.
Поред тога, просторни планови општина, генерални планови градова и
регулациони планови који су обавезујући углавном су застарели, са решењима која
нису предвидела актуелни развој ситуације. Циљ израде Стратегије је стварање основе
за одлучивање о инвестирању у подручје у домену просторног развоја и побољшања квалитета
живота.
Идентификовани проблеми:
1) велики број прогнаних, расељених и интерно расељених лица без адекватних
услова становања и инфраструктуре;
2) неусаглашена урбанистичко-планска документација са новонасталом
ситуацијом;
3) диспропорција услова живота северног и јужног дела КиМ.
Приоритети и циљеви:
1) изградња стамбених објеката за угрожене категорије становништва,
реализација тренутних програма и наставак дугорочне иницијативе;
2) регулисано просторно уређење општина;
3) успостављање рационалне мреже насеља;
4) спречавање маргинализације делова и подручја у целини;
5) рационални размештај становништва (становање) и стварање могућности
за повратак прогнаних и интерно расељених лица;
6) обезбеђење услова за квалитетно задовољавање стамбених потреба;
7) успостављање ефикасних транспортних веза и мобилност становништва;

8) развијена квалитетна комунална инфраструктура за потребе привреде
и домаћинстава.
Мере и инструменти имплементације:
1) организација квалитетних служби општинске управе у домену управљања
просторним развојем;
2) израда, иновирање и уређење просторних и урбанистичких планова;
3) стварање услова за изградњу нових станова (обезбеђивање локација
и опремање земљишта);
4) опремање стамбених локација и подручја инфраструктуром и садржајима
друштвеног стандарда; 
5) реализација пројекта у оквиру програма Владе Србије – Мере и активности
на стимулацији повратка, укупне вредности за 2006/07. годину од 15.282.916 евра
који укључује:
– Изградњу и реконструкцију кућа за повратнике. План од 6000 реконструкција
објеката у две фазе и изградња 580 кућа за 41 насеље и то 140 кућа у 9 насеља која
су се вратила и 440 у 32 насеља за прву фазу повратка.
– Монтажну градњу објеката за колективни смештај повратника (фаза повратка
на локацију и припрема за реконструкцију кућа) тј. за 3000 лица представника повратника.

– Помоћ у грађевинском материјалу за 2000 планираних индивидуалних
повратака. 500 пакета помоћи у износу од 1000 евра и 250 пакета помоћи од 5000 евра
вредности грађевинског материјала.
– Изградњу 1000 стамбених јединица за интерно-интерно расељена лица
са приоритетом на Косовскомитровачки, Централни и Косовски округ, Косовско Поморавље
и општину Штрпце; 
6) функционално ојачавање чворних насеља: концентрација садржаја (економија,
инфраструктура, образовање, здравство, култура, спорт);
7) изградња нових и завршетак започетих социјалних станова;
8) повезивање са регионалним системима водоснабдевања, обнова постојеће
мреже и обезбеђивање изворишта;
9) хоризонтално и вертикално повезивање: са суседним подручјима, ширим
просторима државе и интернационално;
10) изградња мреже каналисања отпадних вода, изградња црпних станица
и покривање надземних колектора;
11) регулација река и потока и пречишћавање отпадних вода;
12) одлагање отпада. 
 
________________________________________________________
ИНФРАСТРУКТУРА – ПРИОРИТЕТИ И МЕРЕ
________________________________________________________
Приоритет 1: Енергетска стабилност
________________________________________________________
1) хитно решавање проблема снабдевања електричном енергијом српске
заједнице кроз донацију од 50 милиона киловат часова месечно током зимске сезоне
2006/2007. године;
2) регистрација „Електрокосмет”-а за независног оператера до маја
2007. године;
3) повезивање „Електрокосмет”-а са електроенергетским системом југоисточне
Европе до новембра 2007. године;
4) покретање производње електричне енергије на бази лигнита кроз изградњу
термоелектране „Косово Ц” ради заокруживања свих фаза циклуса енергетике.
________________________________________________________
Приоритет 2: Саобраћај и водоснабдевање
________________________________________________________
1. Саобраћај
________________________________________________________
1.1. Путна привреда:
1) рехабилитација путне мреже и изградња приоритетних путних праваца;
2) обезбеђивање додатних финансијских средстава за реализацију пројеката
изградње, реконструкције и санације путних праваца;
3) формирање предузећа за одржавање путева на територији КиМ;
4) формирање асфалтне базе
________________________________________________________
1.2. Железница:
1) поправка доњег строја на прузи Косовска Митровица – Краљево; 
2) добијање обештећења Републике Србије за својинска права над инфраструктуром
и мобилним средствима и 
3) инвестирање у локалне моторне возове које би одржавали и опслуживали
Срби и развој железничке мреже на подручју где живи српска заједница;
4) решавање проблема иностраних кредита које сервисира ЈП „Железнице
Србије”
________________________________________________________
1.3. Ваздушни саобраћај:
1) обезбеђење контроле ваздушног саобраћаја над територијом КиМ;
2) коришћење ваздушних путева над територијом КиМ за авионе ЈАТ-а;
3) оперативно присуство ЈАТ Airways-a на тржишту КиМ
________________________________________________________
1.4. Телекомуникације:
1) обезбеђење признавања лиценци од стране УНМИК регулаторних тела;
2) укидање дуплог царињења опреме намењене за инсталацију на територији
КиМ;
3) решавање статуса имовине „Телеком Србија” АД на територији КиМ;
4) надокнада штете за уништену телекомуникациону опрему;
5) спречавање нелегалног рада мобилне мреже ВАЛА 900;
6) запошљавање и материјална надокнада радницима „Телеком Србија” АД
који су остали без посла након НАТО дејстава.
________________________________________________________
2. Водоснабдевање:
________________________________________________________
1) модернизација и реконструкција водоводног система;
2) модернизација канализационе мреже;
3) модернизација постојеће социјалне инфраструктуре (болнице, школе);
4) ефикаснији рад санитарних инспекција;
5) увођење EQM (Environment Quality Management) и осталих ЕУ стандарда;
6) израда студије о решавању проблема отпада у циљу формирања система
управљања отпадом; 
7) изградња капацитета за прераду отпадних вода
________________________________________________________
Приоритет 3: Станоградња и социјална инфраструктура 
________________________________________________________
Станоградња и урбанизам:
________________________________________________________
1) изградња стамбених објеката за угрожене категорије становништва;
2) регулисано просторно уређење општина;
3) успостављање рационалне мреже насеља;
4) спречавање маргинализације делова и подручја у целини;
5) рационални размештај становништва (становање) и стварање могућности
за повратак прогнаних и интерно расељених лица;
6) обезбеђење услова за квалитетно задовољавање стамбених потреба;
7) успостављање ефикасних транспортних веза и мобилност становништва;

8) развијена квалитетна комунална инфраструктура за потребе привреде
и домаћинстава
________________________________________________________
Социјална инфраструктура:
________________________________________________________
1) иницијативе социјалног предузетништва;
2) прилагођавање локалне инфраструктуре потребама инвалида; 
3) дефинисање приоритета социјалних група у процесу запошљавања;
4) подршка пројектима за модернизацију сервиса социјалног осигурања
(технологије, знања, процедуре);
5) подршка унапређењима и интеграцији информационих система у социјалним
институцијама;
6) отварање заштитних радионица;
7) већа улога корисника у активностима центара: 
8) стварање партнерства са друштвеном заједницом;
9) унапређење информационе основе Центара за социјални рад;
10) већа улога корисника у реализацији активности Центра
________________________________________________________
 
6. НОСИОЦИ
ПРИВРЕДНОГ РАЗВОЈА У ФУНКЦИЈИ ЗАПОШЉАВАЊА И КОНКУРЕНТНОСТИ
 
6.1. Развој
РМХК „Трепча”
 
Стање и проблеми – Рударско-металуршко
хемијски комбинат Трепча, након агресије НАТО 1999. године, преживљава најтеже дане
у својој историји. Нерешен статус, вишкови запослених, застарела технологија, затварање
појединих погона, представљају само део проблема који ограничавају функционисање
овог великог државног предузећа. Позитивни финансијски резултати у 2006. години
наговештавају постепени излазак из кризе.
Трепчини погони на територији северног КиМ укључују
руднике „Црнац”, „Бело Брдо”, „Жута Прлина”, отворени коп „Копорић” и Флотацију
у Лепосавићу. Овом комплексу припада и Топионица олова у Звечану. Поред рудног комплекса
Треча располаже и пратећим објектима: хотелом, базеном „Звечан”, гаражом, Културним
центром, итд. Рудник тренутно запошљава 3.988 регистрованих радника, од којих
1.278 радника на северу примају плате, а 2.100 радника на северу примају „стипендије”.
Договором пословодства Трепче и синдиката сваког месеца се системом ротације упошљавају
расположиви запослени радници.
Производне активности, које су почеле августа
месеца 2005. године, обављале су се под истражним дозволама, иако је надлежним институцијама
уредно достављена неопходна документација за добијање експлоатационе опреме. Ограничавајући
фактор била је нередовна испорука експолозивних средстава због веома компликоване
процедуре, као и недостатак јамске радне снаге, због чега је ангажован извођач за
ову врсту радова, чиме је недостатак отклоњен. И поред свих отежавајућих околности
за пословање Рудника, реализовани су пројекти у руднику Црнац (пројекат система
вентилације) и руднику Бело Брдо (пројекат привременог засипа). Истовремено, инвестирана
су значајна средства у набавку рударске опреме, како би се повећали производни капацитети,
заменила дотрајала постојећа опрема и смањили трошкови одржавања.
Септембра 2005. године покренута је производња
у делу Металургије у Звечану, односно у Фабрици за прераду акумулаторског отпада.
Процес је обухватао прераду секундарног олова, његово топљење у ротационим пећима
и рафинацију до добијања финалног производа Пб легура и рафинисано/чисто Пб. Настављен
је програм продаје отпадних и других Пб материјала који се не могу прерадити постојећим
капацитетима. На овај начин су и обезбеђена средства за реконструкцију делова металургије
олова и отпочињање производње, као и инвестиције у инфраструктуру. Прерада акумулаторског
отпада обустављена је новембра 2005. године због нереализовног пројекта набавке
брикет машине и реконструкције нове рафинерије, чије је финансирање прихватила ЕАР.
Тендер за ове пројекте, најављен за фебруар 2006. године, није објављен иако је
Трепча на време доставила сву неопходну документацију.
Један од основних проблема са којима се сусреће
РМХК Трепча су свакако инвестиције. На реализацију чека неколико припремљених инвестиционих
пројеката: Пројекат изградње Фабрике за прераду гранулисане шљаке, Пројекат изградње
Фабрике акумулатора, Пројекат за откопавње и прераду базалта и Пројекти за очување
животне и радне средине.
Приоритети – Рудник
Трепча свим расположивим средствима покушава да се одржи на тржишту и да држи корак
са конкуренцијом. У том смислу, РБ Лепосавић је предузео и друге активности и планове
за 2006/2007. годину које се тичу осавремењивања опреме и обуке кадрова. Поштујући
европске стандарде, набављена је опрема за спасилачке тимове у рудницима и обука
је у току. Такође, набављена је „Диамец” опрема за истраживачке радове у рудницима
и обука је у току, чиме ће се добити нови подаци о рудним резервама. Паралелно се
спроводе геолошке активности на комплетном подручју истражних дозвола, како би се
утврдили потенцијали за нова експлоатациона подручја. Капиталне инвестиције РБ Лепосавић
за 2007. годину обухватају следеће пројекте: 
1) Пројекат заокруживања вентилационог система
у руднику Црнац са вентилаторским постројењем чиме би била трајно решена вентилација
за будућа повећања обима производње;
2) Пројекат трајног хидро-засипа са пепелом
и јаловином у руднику Бело Брдо са комплетним постројењем;
3) Пројекат аутоматског дозирања реагенаса у
флотацији чиме би се значајно смањила емисија SiO2 у атмосферу;
4) Пројекат отварања новог и санације постојећег
јаловишта у Лепосавићу, чиме би се осигурала дуготрајна производња јер се постојеће
може користити још две године.
Металургија олова Звечан такође је предузела
низ активности и припремила планове за 2006/2007. годину. Настављен је програм чишћења
индустријског круга, уклањањем оловног отпада који се може прерадити постојећом
технологијом, и његова продаја. Из сопствених средстава отпочет је програм рушења
старих и напуштених објеката. Финансирање овог пројекта је претходно било одобрено
од стране Владе Холандије, али је из непознатог разлога обустављено. Из сопствених
средстава отпочет је програм изградње нове линије индустријске воде, чиме ће бити
решен велики проблем за производне активности јер је постојећа инфраструктура у
веома лошем стању. Капиталне инвестиције Металургије олова Звечан за 2007. годину
обухватају следеће пројекте:
1) Пројекат санације путне инфраструктуре у
индустријском кругу, чиме би се смањила емисија штетних материја у атмосферу;
2) Пројекат рехабилитације и затварања јаловишта
„Горње Поље”;
3) Пројекат регулација леве обале реке Ибар.
Функционисање Трепчиних постројења већ годинама
уназад загађује животну средину, па је неопходно у оквиру плана развоја покренути
и еколошке програме. 
 
Табела
8: Пројекти за очување животне и радне средине 

  
Очекивања – Одрживи
развој српске заједнице могућ је само развојем РМХК Трепча, као носиоца економског
развоја српске заједнице и подстицањем равоја сектора малих предузећа. Одржив економски
развој чини велики број малих предузећа, при чему РМХК Трепча чини окосницу, са
својим производним, кадровским и организационим капацитетима. Ослонац развоја могу
формирати и мала предузећа, кад се оспособе да могу преузети улогу носиоца развоја,
али тај процес је, по правилу, спор. Покретањем производње, пре свега, металургије,
запослиће се највећи број радника, који су технолошки вишак. Отварањем нових прерадних
капацитета додатно ће се смањити број незапослених и повећати економску ефикасност.
Наравно, примарни проблем је приватизација Комбината.
Мониторинг – Примарни
задатак је доношење Програма развоја РМХК Трепча. Министарство привреде, Министарство
рударства и енергетике и Републички завод за развој ће у сарадњи са РМХК Трепча
донети Програм развоја РМХК Трепча. Такође, Влада ће формирати посебан експертски
тим који ће у сарадњи са Економским тимом направити програм приватизације Комбината
и пратити његово спровођење.
 
6.2. Развој
малих и средњих предузећа и предузетништва
 
Пре доласка мировне мисије УН целокупна економија
на КиМ заснивала се на раду великих друштвених предузећа. Последњих година услед
политичке ситуације која влада на КиМ многа од тих предузећа су запала у тешку егзистенцијалну
ситуацију. Језгро економске трансформације и развоја на територији КиМ је креирање
приватног сектора, развој предузетништва и креирање малих и средњих предузећа. МСПП
се разматрају као главна покретачка сила економског развоја. МСПП стимулишу приватно
власништво и предузетничке вештине, она су флексибилна и могу се брзо прилагодити
осцилаторним променама на продајном и набавном тржишту, она генеришу запосленост,
искоришћавају потенцијале локалне сировинске базе, помажу диверзификацији економске
активности и стварају значајан допринос извозу и трговини.
Спровођење политике развоја МСПП у општинама
са већинским српским становништвом, поред објективних тешкоћа дугогодишње економске
кризе, ратних разарања и проблема безбедности у претходном периоду карактерише:
1) некоординираност ресорних институција;
2) недефинисаност посебних подстицајних механизама
за српску заједницу;
3) необезбеђеност одговарајућег кадровског потенцијала
потребног за спровођење политике развоја МСПП.
Приоритетан задатак је решавање проблема незапослености.
Стопа незапослености је изузетно висока, али је тешко статистички мерљива због тога
што већина људи ради на привременим пословима или код привредних субјеката који
нису регистровани, или има статус пољопривредника. Генерално, ефекти „незваничне”
економије су вероватно већи од званичне. Ипак, постојање сиве економије не чини
проблем ниске запослености мање озбиљним. На подручју целог КиМ евидентирана је
незапосленост у висини од 39,7%. Посматрајући по половима, чак 60,7% женске популације
је незапослено у односу на 31,5% мушке. Недовољна квалификацију има 63,3% лица,
док је удео запослених преко 40 година живота 72%.
Процењује се да ће производни сектор бити вођен
светском потражњом, елементима домаће и регионалне тражње. Постојећа производна
база је мала и углавном неконкуретна. Активности у појединим делатностима: аграр,
производња хране и пића, грађевински материјал, дрвопрерада и др. су мале по обиму,
затим трпе последице нередовне испоруке електричне енергије и неизвесног раста на
домаћем тржишту. Мали обим извоза сугерише да је мало од ових активности међународно
конкуретно. Заштићени део тржишта (услуге и грађевинарство) је примарно вођен домаћом
тражњом. Међутим, његов напредак је везан за укупан развој економије на подручју
са већинским српским становништвом и овај сектор не може, за сада, функционисати
као покретач раста. Јавни сектор је релативно неодрживо велики са статусним проблемима
пре свега. Имајући у виду кључну улогу јавног сектора за производни сектор у домену
МСПП (њихову цену и квалитет инпута), веома важна ставка су кадрови и недостаци
корпорацијског управљања.
УНМИК администрација је прописала процедуру
регистрације привредних субјеката. Посао је олакшан постојањем Web странице за регистрацију
и друге процедуре. Евидентиране су високе накнаде за регистрацију делатности у виду
лиценци. У 2007. години треба очекивати успостављање канцеларије Агенције за регистрацију
привредних субјеката Републике Србије у Косовској Митровици, како би се током
2007. године извршила пререгистрација предузећа и предузетника у складу са законским
прописима Републике Србије. 
Стратегија развоја малих предузећа на подручју
са већинским српским становништвом се ослања на стратешке документе Републике Србије
у овој области и дефинисане планове српске заједнице. Реализација овог сегмента
ће се спроводити у оквиру програма економског развоја који подразумева: 
1) изградњу институционалне МСП инфраструктуре,
развој микро и малих предузећа и предузетништва кроз развој индустријских зона,
инкубатор центара и кластера;
2) покретање предузетништва кроз фондове почетног
капитала;
3) повећање конкурентности и продуктивности
привредних субјеката;
4) подстицање развоја предузетништва кроз најповољније
услове Фонда за развој Републике Србије, Гаранцијског Фонда Републике Србије, Националног
инвестиционог плана, Националне службе за запошљавање, Аграрног буџета и надлежних
министарстава.
У првој фази 2007–2009. године потребно је формирати
предузетничке центре у Звечану, Лепосавићу, Северној Митровици, Штрпцу, Липљану,
који би уз Владину и међународну помоћ били замајац развоја МСП сектора, док би
у другој фази 2010–2012. године, дакле делом и паралелно, потребно успоставити бизнис
инкубатор центре, аграрни кластер и формирати централне индустријске зоне. Циљне
делатности треба да буду усмерене на искоришћавање геостратешког положаја области,
природних ресурса и селективног индустријског наслеђа (аграр, водни ресурси, дрвопрерада)
уз значајан развој услуга у саобраћају, трговини и туристичкој понуди.
Стратегија има за циљ значајно увећање броја
малих и средњих предузећа и предузетничких радњи, успостављање институција и механизама
подршке МСПП сектору у сарадњи Владиних институција, локалних самоуправа, међународних
организација и невладиног сектора. Посредан, али веома интензиван утицај на сектор
МСПП, поготово у земљама на почетку процеса транзиције, има и законска регулатива
која се односи на оснивање и рад финансијских институција. Наиме, неразвијеност
финансијског тржишта представља уско грло које кочи развој привреде у целини, укључујући
предузетништво.
Нефинансијска подршка сектору МСПП односи се
на помоћ предузетницима за започињање и развој сопственог бизниса кроз пружање различитих
услуга у областима од значаја за вођење пословања. Услуге нефинансијске подршке
најчешће се везују за помоћ при изради бизнис плана у циљу конкурисања за добијање
кредита или оријентационе тренинге за потенцијалне предузетнике. Међутим, њихов
спектар је много шири и обухвата различите врсте помоћи из области менаџмента, маркетинга,
извоза, иновација и трансфера технологија, управљања људским ресурсима, стратешким
планирањем развоја пословања, пословног повезивања, правних савета и др. Основни
циљ пружања услуга за развој пословања је подизање конкурентности малих и средњих
предузећа кроз развој људских ресурса, пре свега подизање капацитета њихових власника
и менаџмента. Већина предузетника који започињу самостално пословање није имала
раније искуства у управљању и вођењу предузећа и не поседује формално образовање
у овој области. Помоћ и подршка у почетном периоду могу значајно да повећају њихове
шансе за успех.
Паралелно са овим националним програмом подршке,
уз Министарство привреде и Републичку агенцију за развој МСПП, требало би да се
значајније ангажују и други оснивачи, пре свега локалне самоуправе, како би се ојачало
партнерство приватног и јавног сектора, затим НВО и других заинтересованих страна
у овој области. Локалне самоуправе свој допринос требало би да заснивају на обезбеђењу
пословног простора и поверавања реализације појединих пројеката од локалног значаја
регионалним центрима (попут вођења израде стратегије локалног економског развоја,
оснивања индустријских зона, покретања и вођења инкубатор центара и др.). Регионалне
агенције би требало да у локалној средини обезбеде стручну помоћ различитих локалних
развојних активности и иницијатива, укључујући и локалне донаторске пројекте. Поред
рада на капацитету локалних канцеларија у средњорочном року неопходно је успоставити
организациону јединицу Агенције за регионални развој која би деловала у Косовско-митровачком
округу, односно у прве три године имала би активности које се односе на сва подручја
са већинским српским становништвом, са могућношћу успостављања и за остале општине
у наредном периоду.
Финансирање развоја сектора МСПП првенствено
треба да се спроводи кроз тржишно оријентисан концепт унапређивања приступа ових
привредних субјеката финансијском капиталу. Основна идеја је усмеравање на смањивање
ризика и трошкова трансакција и изградњу капацитета финансијских институција како
би опслуживали и мање клијенте, као и на повећање конкуренције на финансијским тржиштима.
Циљ оваквог приступа је да се увећа број одрживих финансијских институција које
се опредељују за кредитирање малих и нових предузећа.
У ситуацији недовољно развијене конкуренције
на банкарском тржишту и релативно ниског нивоа штедње, највећи број банака не показује
значајно интересовање за финансирање малих предузећа, поготово оних која се налазе
у почетној фази развоја.
Финансијска помоћ државе за развој пословања
организована је за сада преко Фонда за развој који се бави одобравањем кредита и
гаранцијског фонда који би пружао гаранције за део одобрених кредита код пословних
банака у случајевима добрих пројеката за које није могуће обезбедити довољан износ
средстава обезбеђења. Формирање организационе јединице гаранцијског фонда која би
деловала на КиМ, уз помоћ међународних организација и страних влада је значајан
аспект развоја МСПП сектора на подручјима са већинским српским становништвом.
Оптимални модел финансијске помоћи у средњем
року треба базирати на комбинацији класичних директних инструмената државе са тржишно
оријентисаним мерама. Потребно је убрзати рад на стварању услова и уклањању баријера
за бржи развој финансијских тржишта, укључујући и увођење нових финансијских инструмената,
јачања конкуренције на банкарском тржишту и оснивање специфичних институција намењених
финансирању МСПП, као што су приватни инвестициони фондови.
Један од најзначајнијих пројеката финансијске
подршке јачању сектора МСПП представља пројекат економског развоја у који је укључен
и Национални инвестициони план. У 2006. и 2007. години из средстава Националног
инвестиционог плана планирано је да се на КиМ реализује пројекат дугорочног кредитирања
развојних програма. Буџет за овај пројекат износи 4.800.000 евра и то 1.400.000
евра у 2006. години и 3.400.000 евра у 2007. години. Према плану, овај пројекат
треба да омогући одрживи економски развој КиМ, пре свега у срединама са већинским
српским становништвом. Подстицајна (бесповратна) средства ће се пласирати уз помоћ
Фонда за развој Републике Србије, који ће на бази проверених метода уз помоћ Економског
тима направити ранг листу пријављених захтева и пласирати средства потенцијалним
предузетницима и постојећим предузећима на територији КиМ. Средства ће се одобравати
за:
1) за реализацију „START-UP” пројеката до
5.000 евра по пројекту;
2) за реализацију пројеката економског развоја
постојећих предузећа до 10.000 евра по пројекту.
Мала и средња предузећа треба да чине значајан
део иновационог система земље. Последњих година, међутим, многа мала и средња предузећа
у Србији била су у ситуацији да се боре за опстанак на тржишту и нису имала ресурсе
које би инвестирала у иновације. Због тога је значај иновација на подручјима са
већинским српским становништвом на КиМ за њихову конкурентност још већи и неопходно
им је обезбедити подршку за:
1) јачање свести о значају иновација за конкурентност
предузећа;
2) упознавање са новим технолошким достигнућима
и савременим концептима пословања;
3) увођење нове опреме, технолошких процеса,
производа;
4) увођење савремених концепата управљања производњом
и квалитетом, уз сертификацију према међународним стандардима (ISO, HACCP и сл.);
5) повезивање са партнерима који им могу олакшати
приступ новим технологијама, укључујући и трансфер технологија кроз куповину лиценци,
франшиза или заједничких улагања;
6) примену савремених информационих технологија
у пословању;
7) развој нових производа и услуга, патентну
заштиту, заштиту робне марке и друге видове заштите.
Неопходно је 
обезбедити знатно ефикаснију координацију различитих донаторских пројеката, како 
би се обезбедила пуна ефикасност и постигли очекивани резултати. Сарадња са 
страним донаторима на развојним активностима веома је значајна за земље у 
транзицији због трансфера знања, али и финансијске помоћи за реализацију 
конкретних програма и пројеката. Генерално као партнери у општинама са већинским 
српским становништвом на КиМ у контексту МСПП сектора су препознате следеће 
међународне организације: UNDP, OSCE, USAID, CHF, IOM, АТА и др. Очекује
се значајније присуство програма немачке Владе ГТЗ, данске Владе DANIDE, EBRD програма,

SIDA програма Владе Шведске. 
Приоритетни циљеви развоја МСП и предузетништва:
1) Развијање партнерства локалне власти и предузетника

Предузетничка клима се не може развијати, без
јаког партнерства локалне власти и предузетника. Позитиван однос према предузетницима
и њиховим потребама води врло брзо до отклањања различитих административних баријера,
до заједничких развојних пројеката, а самим тим и до решавања ширих проблема заједнице
и отварања нових радних места. Наиме, однос локалних административних јединица према
предузетницима и њиховим развојним потребама има значајан утицај на брзину стварања
нових предузећа и на брзину реализације њихових инвестиција. Побољшање нивоа задовољства
предузетника радом локалне управе одражава се у већој динамици развоја МСП. Неопходно
је градити позитиван однос према предузетницима на свим нивоима. Стварање позитивне
предузетничке климе може се постићи једино развојем међусобних односа администрације
и предузетника који се базирају на узајамном поверењу и поштовању. 
Најзначајније активности које воде стварању
партнерства локалне власти и предузетника требало би да буду:
– обука особља у локалним институцијама како
би се у највећој могућој мери помогло оснивање и развој МСПП; 
– развијање нефинансијских облика подршке локалне
власти развоју предузетништва; 
– покретање иницијативе у Звечану, Лепосавићу,
Северној Митровици, Штрпцу, Липљану, Грачаници, Новом Брду за формирање канцеларија
за обављање свих административних послова на једном месту („one stop shop”); 
– промоција предузетништва, предузетничких достигнућа
и заједничких пројеката и сарадње; 
– учествовање локалне заједнице у суфинансирању
пословних сусрета, пословног повезивања и изради промоционог материјала.
2) Изградња МСПП инфраструктуре 
Развој МСП није могућ без изградње основне МСП
инфраструктуре. Развијена пословна инфраструктура повећава атрактивност околине
и привлачи МСП и остале инвеститоре да долазе и отварају нова радна места. Пословна
инфраструктура се састоји из низа институција и предузећа која могу да сервисирају
развојне коалиције на локалном нивоу, затим да представљају локалну заједницу код
других националних или иностраних партнера и да квалитетно сервисирају домаће и
стране партнере, донаторе, инвеститоре и МСП приликом реализације развојних пројеката.
Развојни приоритети изградње МСП инфраструктуре на подручју општина Звечан, Лепосавић,
Северна Митровица, Штрпце, Липљан су следећи:
– развијање локалних предузетничких центара;

– развијање бизнис инкубатор центара;
– стварање комунално уређених индустријских
зона; 
– стварање Центра за развој сеоских подручја;
– оснивање финансијског фонда за развој МСП,
како би се одобравањем микрокредита, субвенција и гаранцијских шема подстакао привредни
раст подручја.
3) Подстицање развоја сектора МСПП
Број МСП у Звечану, Лепосавићу, Штрпцу, Липљану
и другим срединама насељеним српским стеновништвом је далеко испод стандарда развијених
земаља, а нарочито заостаје динамика стварања нових предузећа која уводе нове производе,
услуге и технологије. Једино је на подручју Северне Митровице регистровано око
700 радњи. За бржи развој нужно је развијати инструменте подршке за стварање нових
предузећа, чиме ће се створити и промена у структури делатности.
Новим и постојећим МСП потребни су различити
инструменти подршке, да би се остварио бржи развој, инвестирање и отварање нових
радних места. Отварање МСП према спољном тржишту, односно тржишту целе Србије и
суседних земаља, захтева учење, сарадњу, увођење стандарда и нових начина рада,
нових канала дистрибуције, увођење нове технологије (нарочит акценат треба да буде
на коришћењу информационих технологија и умрежавању предузећа), па је зато реализација
тог циља битна за опстанак МСП.
Најважније активности које ће се спроводити
ради јачања сектора МСПП и њихових капацитета биће усмерене на:
– поједностављење поступака регистрације нових
привредних субјеката; 
– подршка пројектима повезивања предузећа у
мреже и кластере;
– организациона и финансијска подршка за учешће
МСП на сајмовима, изложбама и конференцијама у суседним земљама; 
– израда програма укључивања сиве економије
у легалну привреду; 
– пружање подршке новим предузетницима и предузећима
у расту.
Подстицање стварања радних места за различите
циљне групе и у разноврсним привредним гранама на дуги рок решава многе проблеме
везане за запошљавање људи који дужи временски период чекају на посао или за запошљавање
у привредним гранама где иначе постоји мањак квалификованих радника. Преко програма
усмерених на отклањање тих препрека може се постићи креирање радних места неопходних
за развој привреде. Подстицањем оспособљавања и преквалификације незапослених отвара
се могућност да нова и постојећа МСП нађу радну снагу примерено обучену за реализацију
сопственог производног програма. Начини за стварање нових радних места су: 
– промовисање активне политике запошљавања;
– промовисање развоја предузетништва у сеоским
срединама; 
– подржавање предузетничких иницијатива и обука
за жене; 
– подржавање развоја предузетништва међу младима;

– подржавање запошљавања младих високообразованих
кадрова;
– подржавање запошљавања инвалида и људи са
ограниченом способношћу рада;
– развој допунских делатности на селу.
Излазак из круга неразвијености није могућ без
приоритетног улагања у људске ресурсе. Нужан предуслов бржег развоја сектора МСП
на подручју са већинским српским становништвом, односно превазилажење сиромаштва
које је појачано транзиционим заостајањем, миграционим процесима и политичким наслеђем,
могуће је само додатним образовањем и обуком предузетника, радника, ученика и незапослених
лица.
Образовање радника постаје примаран услов за
јачање и подстицање конкурентности. Развој МСП зависи и од начина на који се ученици,
студенти, незапослени и остала лица мотивишу да се укључе у различите програме образовања
са циљем подизања властитог нивоа знања, чиме се стварају могућности да та лица
остваре своју предузетничку идеју или да се запосле у малом или средњем предузећу
коме је такво знање неопходно. Развој људских ресурса требало би да обухвати следеће
активности:
1) преквалификација и доквалификација кадрова
кроз програм образовања за конкурентност;
2) подстицање јавних програма образовања лица
која желе да стекну додатна знања;
3) развој општег програма образовања предузетника
почетника; 
4) развој специјалних програма за едукацију
предузетника и радника из различитих сектора;
5) развој финансијске шеме за суфинансирање
образовања појединих циљних група.
У циљу формирања ефикасног система креирања
и спровођења политике развоја МСПП потребно је обезбедити значајне људске ресурсе.
Управљање и спровођење овог програма захтева обезбеђивање додатних људских ресурса
и специјализованих знања. 
Приоритетни пројекти развоја МСП (кандидовани
у оквиру израде Националног инвестиционог плана) су следећи:
1) успостављање организационе јединице Агенције
за регионални развој за Косовскомитровачки округ;
2) успостављање предузетничких центара у Звечану,
Лепосавићу, Северној Митровици, Штрпцу и Липљану; 
3) формирање кластера дрвопрерађивачке делатности
у области Ибарског Колашина; 
4) реализација Програма доделе постицајних средстава
у 2007. години за мала и средња предузећа, предузетнике и старт уп програме. 
Очекивања – Остваривањем ових циљева биће значајно
оснажен предузетнички потенцијал овог подручја, што ће даље утицати на развој предузетничке
климе и инфраструктуре што ће омогућити динамички привредни раст у предстојећем
периоду. Очекује се повећање броја МСП за 20%, односно упошљавање додатних 1500
радника. Ефекти подстицајних средстава из Националног инвестиционог плана огледаће
се у отварању 500 нових предузећа, односно 1000 новозапослених и економски раст
70 постојећих предузећа која ће генерисати око 200 новозапослених.
Мониторинг – Праћење остваривања Стратегије
спроводили би представници Владе Републике Србије, Министарства привреде, Републичке
агенције за развој МСПП и Економског тима за Косово и Метохију и југ Србије. Ова
група би подносила извештаје Министарству привреде о успешности имплементације Стратегије,
о евентуалним проблемима и корективним акцијама а све у циљу реализације постављених
циљева.
________________________________________________________
Носиоци привреденог развоја у функцији запошљавања

и конкурентности
ПРИОРИТЕТИ И МЕРЕ
________________________________________________________
1. Развој РМХК Трепча: 
________________________________________________________
– Пројекат изградње Фабрике за прераду гранулисане
шљаке;
– Пројекат изградње Фабрике акумулатора;
– Пројекти за очување животне и радне средине;
– израда Програма приватизације;
– израда Програма развоја РМХК Трепча.
________________________________________________________
2. Развој МСПП
________________________________________________________
Приоритет 1: Развијање партнерства локалне власти
и предузетника:
________________________________________________________
– обука особља у институцијама локалне самоуправе
како би се у највећој могућој мери помогло оснивање и развој МСПП; 
– развијање нефинансијских облика подршке локалне
власти развоју предузетништва; 
– покретање иницијативе за формирање канцеларија
за обављање свих административних послова на једном месту („one stop shop”); 
– промоција предузетништва, предузетничких достигнућа
и заједничких пројеката и сарадње. 
________________________________________________________
Приоритет 2: Изградња МСП инфраструктуре
________________________________________________________
– формирање организационе јединице Агенције
за регионални развој у Звечану или Косовској Митровици;
– формирање организацоне јединице Гарантног
фонда у Звечану;
– развијање локалних предузетничких центара;

– развијање бизнис инкубатор центара;
– стварање комунално уређених индустријских
зона; 
– стварање Центра за развој сеоских подручја;
– оснивање финансијског фонда за развој МСП,
како би се одобравањем микрокредита, субвенција и гаранцијских шема подстакао привредни
раст овог подручја
________________________________________________________
Приоритет 3: Подстицање развоја сектора МСПП
________________________________________________________
– поједностављење поступака регистрације нових
привредних субјеката; 
– давање подршке пројектима развоја квалитета
и увођења ISO и CE стандарда у МСП;
– подршка пројектима повезивања предузећа у
мреже и кластере;
– израда програма укључивања сиве економије
у легалну привреду;
– промовисање развоја предузетништва у сеоским
срединама; 
– подржавање развоја предузетништва међу младима;
– подржавање предузетничких иницијатива и обука
за жене;
– пружање подршке новим предузетницима и предузећима
у расту;
– подржавање запошљавања младих високообразованих
кадрова;
– подржавање запошљавања инвалида и људи са
ограниченом способношћу рада;
– преквалификација и доквалификација кадрова
кроз програм образовања за конкурентност;
– развој специјалних програма за едукацију предузетника
и радника из различитих сектора;
– развој допунских делатности на селу.
________________________________________________________
 
6.3. Запошљавање
 
Статистички подаци о незапосленима у местима у којима се прикупљају,
редовно се ажурирају, али су често непотпуни и прикупљају се по застарелој методологији.
На основу расположивих података стање је следеће: 
 
Табела
9: Број евидентираних незапослених 

 
На подручјима где се подаци прикупљају делују
организационе јединице Националне службе за запошљавање. На основу званичних података
из јуна 2006. године процењује се да је број незапослених у српској заједници око
25.000 од укупно 323.422 колико их је регистровала Косовска канцеларија за запошљавање
у јуну 2006. године.
Најважнији идентификовани проблеми су висока
стопа незапослености, која се за регион креће од 49% (процена РИИНВЕСТ института)
до 57% (процена завода за статистику Косова и Метохије), па и 60%, имајући у виду
да су подаци углавном непотпуни. Посебно је погођена млађа популација. Такође, структура
знања које кадрови поседују није прилагођена захтевима привреде, па су потребни
програми преквалификације и стицања нових знања.
У контексту ових проблема намећу се следећи
приоритети:
1) унапређен приступ тржишту радне снаге;
2) систем самозапошљавања и оснивања послова
мањег размера;
3) побољшања услова за угрожене групе;
4) подизање нивоа знања и специјалних вештина;
5) реинтеграција и флексибилност радне снаге.
Имплементација – Као логично решење намеће се
инсистирање на спровођењу мера које Република Србија спроводи на територији изван
КиМ. Захваљујући тим мерама, Република Србија је 2004. године оцењена од стране
Светске банке као најуспешнија транзициона земља у спровођењу реформи. Захваљујући
спровођењу тих мера Република Србија у другим деловима државе има знатно нижу стопу
незапослености (која је 2004. године износила 18,5% и од тада је у сталном паду).
Како се након 2000. године у Републици Србији економске прилике побољшавају, а на
КиМ под привременом управом УНМИК-а одржавају на прихватљивом нивоу највише захваљујући
спољним, вештачким импулсима у виду донација рационално би било променити приступ
који се примењује у Покрајини ка приступу који се примењује у другим деловима Републике.
Мере које би се спроводиле не би имале негативан утицај попут неких грешака који
су у протеклим декадама допринеле ескалирању незадовољства и отвореном сукобу на
територији Покрајине, већ би биле усмерене на економски подстицај.
Овај приступ се уклапа у стратегију децентрализације
коју спроводи на КиМ и генерално је омогућен резолуцијом 2000/45 која општинама
даје право да промовишу економски раст. На овај начин, српска заједница би могла
да користи све бенефиције, које помажу запошљавање, у другим деловима Републике
Србије, а то су пре свега:
– пореске олакшице и подстицаји запошљавању;
– подстицаји СДИ;
– извори финансирања и подстицаји развоју привреде.
Ове олакшице су детаљно објашњене у делу Стратегије
који се бави тим питањима. 
Економски тим је кроз 17 пројеката предвидео
остваривање следећих циљева:
1) развијање мреже канцеларија Националне службе
за запошљавање, и обезбеђивање канала комуникације између канцеларија, како би се
обезбедило несметано функционисање;
2) развој капацитета људских ресурса кроз информисање,
едукације, доквалификације и преквалификације у циљу активирања тражиоца запослења
и подизања нивоа њихове запошљивости;
3) развој конкретних пројеката за одрживо запошљавање,
а на основу природних и привредних потенцијала;
4) развој предузетништва и МСП;
5) додела подстицајних средстава за самозапошљавање.
Очекивања – Успешна примена довела би до пада
стопе незапослености на садашњи ниво Републике Србије до краја 2012. године, кроз
отварање потребног броја (оптимистичка процена око 14.500) нових радних места. 
Мониторинг – Праћење резултата примене ове стратегије
остваривало би се кроз сарадњу Националне службе за запошљавање, Економског тима
и представника које одреди Влада Републике Србије. Ови представници би формирали
тело које би пратило број нових радних места, цену новоотворених радних места и
на основу тога достављали месечне извештаје.
 
6.4. Трговина
 
Стање и проблеми – Формално, АП КиМ има изразито
либералан режим трговине, без извозних дажбина и ограничења, са умереним стопама
царина на увоз финалних производа и пореза на додату вредност. Спољнотрговински
биланс КиМ је изразито негативан, покривеност увоза извозом износи око 4-5%, а трговински
дефицит износи цца 40% процењеног друштвеног производа. Промет производа српских
предузећа на КиМ чини од 15 до 17% укупног промета. 
Делатност трговине у срединама насељеним српским
становништвом, као и на укупном подручју КиМ сада има знатно веће уделе у структури
основних економских показатеља (броју предузећа, запослености, приходу и др) него
у периоду пре успостављања УНМИК администрације, што је пре свега резултат редуциране
активности осталих привредних сектора. Трговину на мало карактерише уситњеност капацитета
и велики удео трговачких радњи. Постоји неколико друштвених предузећа, преосталих
из претходног периода, али је ова трговина без модерних капацитета. Постојећа трговинска
делатност, мада у српским енклавама значајна у многим аспектима, не може бити окосница
укупног развоја.
Циљеви, активности и мере – Стратешки циљеви
развоја трговине на подручју насељеном српским становништвом на КиМ су: модернизација
трговинске делатности; координисани развој трговине, опште економске активности
и развоја повезаних делатности и побољшање територијалног размештаја.
Полазећи од садашњег стања, потенцијала и циљева
развоја трговине могле би се идентификовати приоритне активности током наредних
неколико година: 
1) интензивирање трговине између КиМ и других
делова Србије; 
2) јачање имиџа српске робе на КиМ;
3) ширење обухвата на целокупну територију КиМ;
4) формирање информационо – едукативног центра
(„мини привредне коморе”); 
5) јачање активности на сузбијање сиве економије
у трговини; 
6) модернизација трговине на мало, за почетак
доласком неког од великих трговинских ланаца који би изградио и отворио поједине
модерније трговинске објекте; 
7) обједињавање на принципима франшизинга, односно
повезивања малих приватних предузећа и радњи са великим трговинским ланцима, регионалног
и националног значаја;
8) формирање финансијског фонда за финансирање
обртних и основних средстава трговинских предузећа;
9) координација са осталим делатностима, уз
коришћење мера институционалне, финансијске и друге подршке развоју мале привреде
за модернизацију и осавремењивање постојећих трговинских предузећа и радњи;
10) побољшање територијалног размештаја продајних
капацитета, унутар српских енклава. 
Мониторинг би се спроводио кроз сарадњу између
Министарства трговине, туризма и услуга и Економског тима која би резултовала формирањем
тима за праћење остваривања приоритета Стратегије. 
  
6.5. Пољопривреда
 
Стање и проблеми 
– Чак 97% пољопривредног становништва
српске заједнице поседује површине мање од 5 ха. Пољопривредна производња је у великој
мери мешовитог типа, ради се по веома застарелим, традиционалним методама и веома
је неефикасна. Сточни фонд је скоро нестао, пољопривредна механизација оштећена,
опрема за приозводњу онеспособљена. Просечан број чланова пољопривредног домаћинства
је 7,8. Удео кључне групе радног становништва, старости између 30–49 година сличан
је у појединим областима, а највећи проценат има Гњилане, 25%. У неким општинама,
Лепосавић, Ново Брдо, Звечан и Зубин Поток удео пољопривредног становништва које
је старије од 50 година је много већи (37,7%, 29,4%, 27% и 26%, респективно). Укупан
број регистрованих пољопривредних газдинстава у Косовском округу је 173, у Косовско-Митровачком
370, док је у Косовско-Поморавском и Пећком округу заједно регистривано само 9 газдинстава.
Број одобрених дугорочних кредита у 2006. години износио је само 7, што је скоро
три пута мање у односу на 2005. годину. Велики број неискоришћених пашњака и ливада
чине више од две трећине (17830 ха), односно 76,6% од укупног пољопривредног земљишта
у Лепосавићу, 69,4% у Зубином Потоку, 46% у Штрпцу и 35,5% у Звечану. У структури
увоза, укупно учешће пољопривредних производа је опало од 2004. године. Увоз пшенице
и брашна (000 евра) износио је 10,946.000 евра, а кукуруза и хране за животиње
4,225.000 евра. 
Пољопривреда је екстензивног карактера и ограничена
због лоших безбедносних услова. Безбедност такође угрожава развој предузетничких
иницијатива и инвестирање у пољопривреду. Лоша агротехника без адекватне механизације
и слаба инфраструктурна опремљеност онемогућавају пољопривредну производњу и задовољавајући
пласман робе пољопривредно-прехрамбеног карактера. Велики број земљорадничких задруга
није у функцији, не постоје услови за откуп вишка пољопривредних производа. Отежана
набавка инпута, недовољна примена агротехничких и зоотехничких мера, слаба опремљеност
инфраструктурним информационим и другим садржајем (силоси, складишта, хладњаче,
кланице), лоша информисаност и тешко прихватање нових идеја и технологија. У већини
места не постоји адекватна ветеринарска заштита, а за већину предузећа проблем представља
функционисање УНМИК царина, проналажење тржишта и пласман робе.
 Приоритети
Одрживи пољопривредни сектор и слободан пласман
роба и услуга:
1) Сточарство
– специјализована газдинства која располажу
само одрживим ресурсима-МИНИ ФАРМЕ (млечно говедарство, овчарство, свињарство, живинарство);
– постављена мрежа ветринарске заштите и контроле;
– асоцијације и удружења;
2) Повртарство
– специјализована газдинства-огледна поља-расади
(пластеничко-стакленичка производња, производња јагодичастог воћа, поврћа, цвећа);
3) Воћарство и виноградарство
– специјализована газдинства (производња вина
и одређена врста воћа)-нови засади;
4) Прехрамбена индустрија
– решен пласман роба (са аспекта царина, пореза
и административних баријера);
– стандардизована прехрамбена индустрија (HACCP,
ISO);
5) Логистика
– складишта, силоси, хладњаче, млекаре, кланице,
транспорт.
Механизми и инструменти за примену – имплементација
– Неопходно је усавршити и модернизовати техничко-технолошке процесе, а то се може
постићи само путем инвестирања у комерцијализацију производа за тржиште, преко усвајања
и примене нових знања и технологија и осавремењивањем домаће производње. Не треба
заборавити стандардизацију производа и инвестирање у овој области као и вертикалне
и хоризонталне интеграције домаћих произвођача, прерађивача и извозника. Министарство
пољопривреде, шумарства и водопривреде започело је 2004. године из средстава аграрног
буџета да помаже изградњу тржишта кредита, а нарочита пажња биће усмерена ка руралном
развоју неразвијених општина. Главни задаци су већа продуктивност фарми, гајење
високовредних усева, обнова сточног фонда и јачање и међусобно удруживање предузећа.
Осетно побољшање приноса могуће је променом структуре усева већим учешћем индустријског,
крмног и повртног биља на рачун одговарајућих површина под житима и прилагођени
стандардима земаља увозница (HACCP). Министарство пољопривреде, шумарства и водопривреде
омогућава значајан део финансијске помоћи која обухвата трошкове консалтинга, израде
комплетне документације и издавање сертификата. Јачање сарадње између разних институција
и самих произвођача оснивањем саветодавних служби, омогућиће пољопривредним произвођачима
пружање свих неопходних иноформација о економичности производње, потенцијалним тржиштима,
увођењу нових технологија и њиховој примени, кретању цена, као и свих неопходних
информација од користи за успешност пољопривредне производње. Организација у задруге,
као пословне системе, односно бизнис организације је примарни циљ. Да би се активирала
и развила пољопривредна производња, у првом реду сточарство, потребно је створити
оптималне услове и стимулисати произвођаче, који су тренутно у незавидном положају
и та је делатност углавном, за преживљавање. Потребно је омогућити финансијску помоћ
за подршку и инвестиције: 
– из средстава аграрног буџета кроз кредите,
субвенције, бесповратна средства (изградња складишних капацитета, млекаре, мини
фарме, вишегодишњи засади, механизација...) – Министарство пољопривреде, шумарства
и водопривреде;
– едукација, проналажење тржишта, пласман –
Саветодавне службе, маркетинг, факултети, институти
Очекивања – Ефекти који ће бити постигнути су:
1) прелазак са годишње индивидуалне производње
ка високо продуктивној производњи за тржиште (повећање производње за 20%);
2) максимално искоришћење људског и привредног
потенцијала;
3) стварање нових послова, сопствене својине;
4) спречавање миграције људи са села у градове;
5) испуњење потреба становника за здравом и
квалитетном храном.
Највеће шансе за извоз агроиндустријских производа
леже на тржиштима Босне и Херцеговине, Републике Српске, Македоније и у новије време
и Хрватске. Шансе за извоз постоје у Немачку, која је традиционални спољнотрговински
партнер, и која представља највећег светског увозника агроиндустријских производа
(преко 40 милијарди долара), затим у Грчку и Италију. Руска Федерација представља,
такође, земљу која треба да буде стратешки партнер у извозу јер је то земља са великим
увозом агроиндустријских производа (преко 11 милијарди долара) и која има стални
дефицит одређених агроиндустријских производа. Повећањем квалитета агроиндустријских
производа и нижим ценама на тржишту, временом ће се превазићи баријере између српског
и албанског становништва на КиМ и омогућиће се пласман агропроизвода на целој територији
КиМ.
Мониторинг и евалуацију обављаће специјализовани
тим Министарства пољопривреде, шумарства и водопривреде који ће истраживати, пратити
и процењивати начин и ефекат имплементације. Организоваће разне скупове, конференције,
кампање и штампати билтене, брошуре и друге публикације као и обављивати извештаје
о постигнутим ефектима у складу са циљевима. Такође, заједничким радом владиног
и невладиног сектора и представника међународних организација пратиће се квалитет
имплементација Стратегије у области пољопривреде и прехрамбене индустрије.
 
6.6. Индустрија
 

6.6.1. Дрвопрерађивачка 
индустрија
 
Стање и проблеми – Ресурсни потенцијал налази
се у шумама северног дела КиМ и јужно у општини Штрпце, са годишњом сечом од преко
50.000 мł. Носиоци експлоатације и прераде су 4 предузећа која запошљавају
400 радника са искоришћењем капацитета од 5 до 70% и преко 10 занатских радњи.
Међу проблемима се издвајају технолошка застарелост
постојећих капацитета, низак степен прераде у техничко дрво експлоатисане масе дрвета
(15%), непостојање капацитета за прераду ширег производног асортимана и веће искоришћење
дрвета, непостојање опреме за експлоатацију дрвета у Штрпцу, непостојање система
одрживог газдовања шумама.
Приоритети – Постизање одрживог газдовања државним
шумама кроз њихово очување, унапређење и повећање. Стварање одрживог и економски
ефикасног сектора дрвне индустрије кроз повећање технолошког нивоа постојећих предузећа,
повећање броја малих предузећа и степена прераде дрвета, повезивање интерних страна
у кластер и оснивање и стимулисање оснивања недостајућих капацитета у ланцу експлоатације
и прераде.
Мере и инструменти:
1) формирање кластера дрво-прерађивачке индустрије
и повезивање интересних страна ЈП „Србијашуме”, предузећа на подручју са већинским
српским становништвом и лидерских предузећа Србије у овој делатности;
2) инвестирање у постојеће капацитете кроз приватизацију
или обезбеђивање повољних кредитних линија и бесповратних средстава;
3) институционална и финансијска подршка оснивању
нових капацитета за прераду дрвета и покретање нових производних програма;
4) формирање шумског газдинства у Штрпцу и обезбеђивање
опреме и инфраструктуре за експлоатацију дрвета по моделу ШГ „Ибар” Лепосавић;
5) обезбеђивање средстава и материјала за дугорочне
дејствовање на повећању површина под шумама у сарадњи са ЈП „Србијашуме”;
6) успостављање система планирања и контроле
сече шума и спровођење мера за стимулацију прераде и дестимулацију пласмана непрерађеног
дрвета.
Очекивања – Упошљавање 300 радника и то 200
кроз измену и допуну производног програма постојећих предузећа и активирање погона
за експлоатацију у Штрпцу и 100 у новооснованим прерађивачким капацитетима.
Мониторинг – Планирање, реализацију и контролу
наведеног врши спрега институција унутар кластера који обухвата надлежно Министарство
пољопривреде, струковна удружења дрво-прерађивача и ЈП „Србијашуме”.
 

6.6.2. 
Металска 
индустрија
 
Стање и проблеми – У металској индустрији послује
преко 15 занатских радњи са 1 или 2 запослена и 4 зависна предузећа матичних предузећа
чија се седишта налазе у другим деловима Србије, са 422 запослена и ниским искоришћењем
капацитета у распону од 10 до 60%. 
Необављен процес приватизације и лоше финансијско
стање тих матичних предузећа повлачи за собом немогућност инвестирања што је довело
до техничко-технолошке застарелости опреме, асортимана производа који не одговара
тржишним захтевима, недостатка посла, неискоришћених капацитета и нерентабилног
пословања.
Приоритети – Приватизација постојећих предузећа
и осавремењивање опреме и производног програма. Оживљавање производње, повећање
обима посла и повратак на „стара” извозна тржишта.
Мере и инструменти:
1) реструктурирање матичних предузећа;
2) реструктурирање зависних предузећа и спровођење
независног процеса приватизације у односу на матично и остала зависна предузећа;
3) стварање позитивне инвестиционе климе кроз
финансијске повластице у процесу приватизације и накнадног инвестирања;
4) реконструкција и модернизација постојећих
капацитета и усаглашавање производног програма са потребама домаће и иностране индустрије;
5) повезивање са стратешким партнерима на подручју
Србије и иностранству;
6) обезбеђивање субвенција за извоз у циљу повратка
на извозна тржишта и промоција извоза преко Агенције за страна улагања и промоцију
извоза, СИЕПА;
7) обезбеђивање повољних кредитних линија и
бесповратних средстава за раст и развој постојећих и оснивање нових МСП и радњи;
Очекивања – У периоду 5 година повећање просечне
искоришћености капацитета у свим предузећима на 70% и повећање упослености постојећих
радника.
Мониторинг – Министарство привреде, Агенција
за приватизацију, Привредна комора КиМ и ПКС, СИЕПА, Регионална агенција за развој.
 

6.6.3. 
Текстилна 
индустрија
 
Стање и проблеми – У текстилној индустрији нема
активних већих предузећа, постоји мали број капацитета који се може активирати али
постоји значајна квалификована радна снага из некадашњих предузећа, превасходно
жена. Тржишни потенцијали су велики и проистичу из чињенице да је увоз ове гране
на територији КиМ у 2005. години износио 36.7 милиона евра док је извоз покривао
свега 1.58 % увоза.
Идентификовани проблеми су мали број сачуваних
производних капацитета и опреме, непостојање активних предузећа и покретача развоја
гране, незаинтересованост за улагање у овај сектор. 
Приоритети – Оживљавање текстилне делатности
на подручју са већинским српским становништвом кроз активирање постојећих и оснивање
нових капацитета. 
Мере и инструменти:
1) обезбеђивање бенефицираних услова инвестирања
и успостављање контакта са потенцијалним инвеститорима;
2) покретање производње у објектима где постоји
опрема за рад (Зубин Поток и Шилово) путем приватизације, стратешким партнерством
или формирањем предузетничке зоне у објектима;
3) у напуштеним објектима формирати предузетничке
зоне текстилних произвођача мањих капацитета; 
4) институционална и финансијска подршка оснивању
нових погона;
5) субвенције за запошљавање и самозапошљање;
6) промовисање улагања и сарадње са предузећима
у другим деловима Србије од стране надлежних институција.
Очекивања – Покретањем производње у наведена
два објекта пројектованих за рад 200 запослених, иницираће ће се развој ове гране
и запошљавање, даљом институционалном и финансијском подршком стимулисаће се отварање
нових самосталних погона или коопераната постојећих. Посебан допринос се очекује
у запошљавању жена, категорије са великом стопом незапослености.
Мониторинг – Унапређењем рада Привредне коморе
КиМ и оснивањем организационе јединице Агенције за регионални развој промовисаће
се улагање у развој ове гране. Наведене институције оживљавање ове гране вршиће
у сарадњи са удружењем текстилних произвођача Србије.
 

6.6.4. 
Промет 
нафтним дериватима
 
Снабдевање нафтним дериватима на територији
КиМ обавља се преко 1260 пумпи које углавном набављају деривате лошијег квалитета
из Македоније. До јуна 1999. године НИС (односно, тада део предузећа НИС – Југопетрол
– у чијем се саставу налази и Пословна организација „Космет”) је на КиМ запошљавао
176 радника, био је лидер у трговини нафтним дериватима на тој територији – са годишњом
испоруком од 200.000 тона и поседовао је 25 бензинских станица са више аутомата,
5 стоваришта за нафтне деривате и значајан пословни простор. 
Што се тиче снабдевања нафтним дериватима, велики
број бензинских станица од којих већина има само један аутомат за гориво и несигурно
снабдевање онемогућују:
– постизање економије величине;
– стандардизацију квалитета;
– стандардизацију спектра услуга.
Приоритети: 
 
1) повратак НИС-а као велепродавца на тржиште
КиМ;
2) повратак НИС-а у малопродају на тржишту КиМ.
Имплементација:
1) краткорочне мере (до 2009. године) – формирање
посебне политике продаје (ценовно-комерцијална стратегија), уз сталну анализу стања,
могућности, предности, мана, ризика и конкурентне способности; закључења уговора
о пословној сарадњи са великим купцима; сталног праћења ценовне активности конкуренције
и промптног реаговање; редефинисање политике продаје деривата у циљу повећања промета
(рабатне скале, комерцијални попусти, подела трговачке марже, повољнији услови плаћања
уз обезбеђење инстумената плаћања); стално истраживање тржишта, антиципирање могућих
промена на тржишту у будућности и имплементирање нових стратегија наступа; системске
контроле квалитета нафтних деривата од рафинерије, преко транспорта до крајњих потрошача;
интензивне промотивне и маркетиншке активности промовисањем система квалитета услуга
– „обећање квалитета”; давање објеката у закуп;
2) средњерочне мере (до 2012. године) – реконструкција
постојећих и изградња нових малопродајних објеката и складишта; прерастање закупа
објеката у франшизинг; увођење нових начина плаћања – платне картице уз јасно дефинисану
„лојалити” шему; уградња ТНГ диспензера на бензинским станицама и интензивирање
продаје ТНГ-а; мотивација запослених (награде – новчане и неновчане).
Очекивања – Очекује се да се до 2012. године
поврати тржишни удео који је Нафтна индустрија Србије имала на тржишту КиМ до јуна
1999. године, и да се достигну стандарди ЕУ везани за гориво и екологију, као и
да се стандардизују услуге и да се уреди тржиште снабдевања нафтним дериватима на
КиМ.
Мониторинг – Праћење имплементације ове стратегије
вршиће организационе јединице НИС-а задужене за повратак на тржиште КиМ који ће
извештавати Економски тим о евентуално потребним корективним акцијама.
 
6.7. Туризам
 
КиМ има велике потенцијале за разноврсну туристичку понуду. Планински
и бањски туризам су само неке од потенцијалних категорија које могу бити интересантне
како домаћим тако и страним туристима. Ове активности захтевају велику подршку од
стране донатора и јаку сарадњу између свих чинилаца из области туризма. 
Капацитети – Тренутни капацитети ски лифтова на Брезовици су 1.000
скијаша на сат, док је максимум који може да се пружи у пуној сезони негде око
10.000 скијаша. Простране скијашке терене ИНЕКС СКИ ЦЕНТРА БРЕЗОВИЦА чини систем
од 5 жичара и 5 ски-лифова, међусобно је повезано 16 km скијашких стаза просечне
дужине од око 3.000 м. На брезовичким ФИС стазама за слалом, велеслалом, спуст и
супер Г истовремено се може опробати око 50.000 скијаша. Структура самих посетилаца
ски центра Брезовица је врло неуједначена. Највећи број посетилаца чине локални
ски аматери и уопште локално становништво нешто више од 85% укупних посетилаца,
док је број страних туриста врло мали. Предвиђен обим туристичке понуде Белог Брда
базира се на капацитетима од око 3.500 лежајева. Системом жичара и алпским смучарским
стазама туристичко насеље ће се повезати у интегралну целину са скијалиштем туристичког
центра Копаоник, и тиме уклопити у читав комплекс овог националног парка. Овај пројекат
има велики значај за саму општину Лепосавић јер би се створили услови и за отварање
великог броја (око 1000) радних места.
Потенцијали – Основна обележја туристичког потенцијала представљају:
културно-историјско наслеђе (манастирски туризам), планинска богатства (планински
туризам), велики број термо-минералних извора (бањски туризам), велике површине
под шумама (ловни туризам), као и једно од најлепших језера (језеро Газиводе).
Приоритети – Безбедност и сигурност представљају предуслове без којих
је свака иницијатива у развој туризма узалудна. Лоша инфраструктура знатно успорава
развој овог подручја. Путеви, железница, струја, телекомуникације и др. су проблеми
без којих се развој туризма, а ни комплетан развој подручја не може подићи на виши
ниво. Првенствено и најургентније треба уложити све неопходне напоре како би се
решила власничка структура самог комплекса хотела на Брезовици. Туризам на овој
планини се налази пред великим проблемом, а то је недостатак средстава за сезону
2006/07 годину у износу од 350.000 евра. Ако се ова средства не буду обезбедила
ИНЕКС СКИ ЦЕНТАР БРЕЗОВИЦА ће морати да се након 52 године рада затвори, што ће
имати несагледиве не само економске последице. Да би се омогућио несметани развој
како туризма тако и осталих привредних грана, неопходно је становништво које је
заинтересовано за обављање одређених услуга, односно становништво које је спремно
за рад. Бањски туризам, коме се иначе није придавао велики значај, може да направи
велики скок у порасту броја туриста. Сви термо минерални извори (у будућности бање)
имају исти проблем. Тај проблем се огледа у томе што ови природно лековити извори
нису регистровани у бањским организацијама, а самим тим ни у понуди бањског туризма
на републичком нивоу.
Мере и инструменти – Предузимање хитних мера у погледу сигнализације
туристичких локалитета је неопходан. Развој малих викенд одмаралишта са богатим
садржајем се показао као кључ успеха појединих локација. Овакви пројекти не захтевају
велика финансијска улагања, а пружају велики број програма и садржаја. Подстицај
старог занатства је делатност коју треба подићи на ниво који има своју традицију
свуда у свету. Сувенири са одређеног путовања представљају такође један од сталних
извора прихода уз минимална улагања.
Очекивања – Предузимањем ових корака очекује се знатан пораст броја
посетилаца ових туристичких локација, а самим тим и прилив капитала који ова грана
привреде носи са собом.
Мониторинг – Министарство трговине, туризма и услуга ће пратити развој
и функционисању туризма на овом подручју.
 
7. Институционална
решења, механизми и мере за подстицање инвестиционог амбијента
 
7.1. Приватизација
 
Стање и проблеми 
– Процес приватизације на КиМ
спроводи Косовска поверилачка агенција (КПА) основана Уредбом 2002/12 са циљем да
управља имовином друштвених и јавних предузећа. Основ за отпочињање приватизације
је Уредба 2003/13 о промени права на коришћење непокретне имовине, на основу које
КПА врши продају деоница новооснованих подружница („нових предузећа”) на које је
пренета актива и незнатан део пасиве друштвених предузећа, док већина дугова остаје
на старом предузећу. Суверени дуг косовско-метохијских предузећа износи око 1,2
милијарди долара. Део дуга сервисира Влада Републике Србије на терет свог буџета,
иако није у могућности да остварује пореске приходе од привреде Покрајине. Давања
Републике Србије по том основу износе око 120.000 долара дневно, а сваког месеца
исплаћује се 3,6 милиона долара.
КПА спроводи поступак приватизације методама
спин-офф-а и добровољне ликвидације. Приход од продаје предузећа упућује се на посебан
рачун КПА, и тим новцем управља КПА. Највећи део (80% средстава остварених продајом)
намењен је намирењу поверилаца и власника, док је 20% средстава остварених продајом
деоница новог предузећа намењено запосленима у друштвеном предузећу који имају право
на исплату, а према листама које састави тело које представља раднике, и које затим
потврди КПА. 
Процес приватизације је отпочео у мају
2003. године, расписивањем тендера за први круг приватизације, а 04. децембра
2006. године покренут је 21. круг. Према званичним подацима КПА, закључно са
18. кругом од укупно 500 друштвених предузећа на КиМ продато је 238 предузећа, односно
331 „ново предузеће”, и остварен је приход од око 257 милиона евра. Такође, према
доступним подацима, КПА није вршила приватизацију предузећа на подручјима са већинским
српским становништвом.
Основна замерка процесу приватизације тиче се
овлашћења КПА да спроводи процес, обзиром да се ради о институцији привремене управе
која на овај начин врши трајну промену титулара својинских права. Метод којим КПА
врши приватизацију занемарује права власника и поверилаца, који свој статус доказују
у судским поступцима, а да није прецизирано како и када ће се ова лица намиривати
средствима од продаје, која су депонована на рачуну КПА. Радници друштвених предузећа
Срби и припадници других неалбанских заједница се ретко појављују на списковима
за накнаду и такође кроз судске процесе доказују свој статус. Приватизација занемарује
и питање денационализације, чије решавање је од посебног значаја за Српску православну
цркву којој је на Косову и Метохији одузето око 70,000 хектара обрадивог земљишта
и шума и 1,181 зграда. Још једна од замерки приватизације тиче се нетранспарентности
процеса, јер КПА не објављује ко су купци нових предузећа. Оно што је касније доказано
у пракси је да су већином купци Албанци, док су потенцијални купци из неалбанских
заједница често изложени притисцима. Такође је евидентно да је изостао и економски
ефекат приватизације, јер су према проценама само 30% остварених прихода стране
инвестиције, а и у том случају се ради о Албанцима који живе у иностранству.
Приоритети – Анализирајући постојећу ситуацију
долази се до следећих приоритета приватизације друштвених предузећа на подручју
са већинским српским становништвом (изузимајући некадашње привредне гиганте попут
„Трепче” који ће се много боље приватизовати када ситуација постане стабилнија):
1) минимизовање временског оквира приватизације;
2) минимизовање незадовољства кључних стејкхолдера;
3) максимизовање цене која ће се постићи продајом
имовине;
4) минимизовање времена за пласирање приватизационих
прихода у привреду
Имплементација – Да би се решили проблеми описани
у претходном делу неопходно је предузети следеће кораке:
1) Кроз процес преговора о статусу обезбедити
право да Република Србија преко својих институција и по свом Закону спроведе приватизацију
предузећа на подручју са већинским српским становништвом и тачно утврдити листу
предузећа која се могу на тај начин приватизовати.
2) Ангажовати постојеће ресурсе Агенције за
приватизацију Републике Србије у обављању оперативних послова приватизације на територији
КиМ.
3) Током процеса успостављања деловања Агенције
за приватизацију Републике Србије а на основу постојећих анализа одредити предузећа
која ће се приватизовати; 
4) Позвати све повериоце да пријаве своја потраживања
према предузећима која ће се приватизовати. Следећи корак, који би се учинио након
испуњења свих припремних радњи би био изјашњавање поверилаца о спремности за евентуални
делимични отпис дугова или за конверзију тих дугова у улог.
5) Обучити додатан број стечајних управника
поред лиценцираних 407 (на дан 4. децембра 2006) што ће обезбедити ефикасност процеса
приватизације у предузећима за која не постоје заинтересовани инвеститори.
6) Организовати тренинг за надлежне трговинске
судове да ефикасно воде стечајну процедуру.
7) Увести стечај свим предузећима која нису
способна за даље пословање.
8) Остали кораци се спроводе према стандардним
процедурама Агенције за приватизацију, по важећим законима: 
– приватизација предузећа за која је процењено
да могу наћи купце по моделу јавних тендера и јавних аукција (детаљније објашњено
у ширем тексту стратегије);
– у предузећима која не нађу на тај начин купце,
а процењено је да могу да наставе пословање спроводи се реорганизација у стечајном
поступку (детаљније објашњено у ширем тексту стратегије);
– у предузећима за која Агенција процени да
је неопходно врши се реструктирирање (детаљније објашњено у ширем тексту стратегије).
Очекивања – Спровођењем ових акција планира
се остваривање следећих циљева:
1) стварање отворене привредне и структуре власништва;

2) што скорији програм инвестиција у реални
сектор КиМ;
3) социјална и политичка прихватљивост;
4) успостављање јасне власничке структуре и
на њој заснованих механизама корпоративног управљања:
5) завршетак процеса приватизације на КиМ до
краја 2009. године. Иако је предвиђено да се процес приватизације у Републици Србији
мора завршити до краја 2008 године, због специфичности КиМ за предузећа на тој територији
може се рок продужити за годину дана.
Мониторинг – Праћење приватизације на подручјима
која су већински насељена српским становништвом би спроводила радна група коју би
чинили представници Агенције за приватизацију Републике Србије и Економског тима
за Косово и Метохију и југ Србије. Радна група би подносила извештаје на недељном
нивоу до ангажовања постојећих ресурса Агенције за приватизацију Републике Србије
у обављању оперативних послова приватизације на територији КиМ. Након тога, мониторинг
би преузеле надлежне институције по моделу који се спроводи и током осталих приватизација.
 
7.2. Имовинско-правни
односи
 
Облици својине/врсте имовине – Нерешена ситуација
у области имовинско-правних односа, тиче се, пре свега, имовине јавних и друштвених
предузећа која су под управом Косовске поверилачке агенције и која се суочавају
са процесима доделе концесија и приватизације. Проблем је и нерешено питање имовине
физичких лица која и даље није у поседу законитих власника.
Надлежне институције и решавање имовинских захтева
– Дирекција за стамбена и имовинска питања која је престала са радом крајем
2005. године решила је 99,6% од укупно 29,154 поднетих захтева, од којих је највећи
број захтева чији су подносиоци Срби. Оно што представља проблем је поновни улазак
у посед законитих власника, јер је мали број извршених принудних исељења и добровољно
ослобођене имовине. (према Извештају Европске комисије о напретку за Косово из
2005. године, само 11% извршених захтева резултирало је поновним поседом). 
Косовска агенција за имовину, основана марта
2006. године, за сада само прикупља захтеве повезане са оружаним сукобом који се
десио између 27. фебруара 1998. године и 20. јуна 1999. године, а који се односе
на приватну непокретну имовину, укључујући пољопривредну и комерцијалну имовину.
До сада је поднето укупно 4,887 захтева.
Поред косовских судова које је успоставио УНМИК,
функционишу и судови Републике Србије који су лоцирани у ужој Србији или у српским
енклавама на територији КиМ. Међутим, имајући у виду сукоб надлежности са УНМИК
институцијама, ови судови могу решавати само мањи број захтева, у оним случајевима
када је могуће спровести извршење. Пред косовским судовима тренутно је стопирано
решавање 17,000 захтева за накнаду штете на имовини које су поднели тужиоци Срби,
до нове наредбе УНМИК Одељења за правосуђе.
Највећи број проблема у области имовинско-правних
односа тиче се:
1) имовине јавних и друштвених предузећа под
управом КПА; 
2) узурпиране имовине физичких лица
– после престанка оружаних сукоба 1999. године
и одласка великог броја Срба (више од 200,000 људи) са КиМ, куће, станове, економске
зграде и пољопривредно земљиште чији су власници Срби, узурпирали су и бесправно
користе Албанци; 
3) великог броја нерешених имовинских захтева
физичких лица.
Приоритети – Остварују се кроз преговоре о будућем
статусу КиМ и односе се на:
1) заштиту права акционара и имовине ЈП;
2) пуну компензацију за власнике и повериоце
предузећа која су приватизована у досадашњем току приватизације, као и накнаду радницима
тих предузећа;
3) захтевати у преговорима да се косовске институције
(Косовска агенција за имовину, судови) додатно ангажују на решавању имовинских захтева
– почети са решавањем стопираних захтева, као и ефикаснијем извршењу донетих одлука.
 
7.3. Људска
права и слободе и њихова заштита
 
Преглед стања – Од 1999. године и доласка Мисије
УН, којој је поверено да обезбеди мир, сигурност и поштовање људских права припадницима
свих заједница на КиМ, лична и имовинска сигурност Срба и припадника других неалбанских
заједница је константно угрожена, а дискриминисани су и у уживању осталих права.
У неким периодима кршење људских права на КиМ
поприма широке размере, као што је био погром Срба и становништва других неалбанских
заједница од 17. до 19. марта 2004. године. Током тих насилних догађаја велики број
особа је повређен уз неколико погинулих, 36 православних цркава, манастира и других
културних објеката је оштећено или уништено, као и велики број кућа. Као последица
тога око 4.100 особа је остало без својих домова.
Безбедност и слобода кретања не задовољавају
потребне стандарде, тако да је општа ситуација на терену и даље нестабилна. Напади,
у неким случајевима и оружани, на Србе и припаднике других неалбанских заједница
дешавају се с времена на време, а постоје области на КиМ у којима је устаљен образац
узнемиравања и заплашивања Срба и Рома, пре свега у повратничким селима. Све се
завршава на осуди злочина. Узурпирана имовина је и даље велики проблем са којим
се сусрећу припадници српске заједнице, а веома је критична и ситуација са снабдевањем
електричном енергијом.
На КиМ постоје и озбиљни проблеми у погледу
функционисања образовног, здравственог, судског и административног система Републике
Србије, с обзиром на сукоб надлежности са УНМИК администрацијом. 
Од 1999. године евидентно је и кршење права
на рад лица српске и других неалбанских заједница, као једног од основних људских
права. То се посебно односи на запослене у друштвеним и јавним предузећима, као
што су Електрокосмет, Телеком, НИС-Југопетрол и др., који су услед ратних дејстава
били приморани да напусте своја радна места, а сада им је онемогућено да се врате
на иста. Један од примера је и губитак посла за око 8.000 Срба и припадника других
неалбанских заједница услед ратног стања из ЈП Електрокосмет које постаје новоформирана
корпорација КЕК. Многи од тих радника, иако сада живе у непосредној близини свог
некадашњег предузећа, не могу да се врате на посао, јер су на њихова радна места
примљена друга лица. Такође, велики број расељених лица, радника приватизованих
друштвених предузећа, није у могућности да оствари своје право на накнаду у процесу
приватизације, услед лоших безбедносних услова, односно ограничене слободе кретања.
Етнички састав купаца предузећа у процесу приватизације, што су у највећем броју
случајева Албанци, отвара питање могућности запошљавања Срба и припадника других
неалбанских заједница у тим предузећима имајући у виду реалну пост-конфликтну ситуацију
између две заједнице.
Степен незапослености у српској заједници је
веома висок (око 60%) и у неким областима достиже више од 80%, док у неким местима
за повратнике незапосленост достиже чак 100%. 
У домену права на слободу изражавања, што се
тиче медија, од 112 радиодифузних оператера, 72 функционише само на албанском,
35 само на српском, а 11 је мултијезично. Скоро да нема штампаних медија на српском
језику на територији КиМ.
Верско и културно наслеђе је од посебног значаја
за Србе на КиМ. Још увек већина верских објеката који су оштећени или уништени током
мартовског насиља 2004. године није у потпуности обновљена.
Оваква свеукупна ситуација која се тиче људских
права на КиМ, пре свега брига за безбедност и нерешена имовинска питања, свакако
не пружа гаранције за повратак више од 200,000 Срба који су од 1999. године напустили
Покрајину, и онемогућује Србе и друге неалбанске заједнице да нормално учествују
у свим друштвеним процесима који се одвијају на територији КиМ.
Приоритети:
1) Омогућити деловање организационе јединице
Службе за људска и мањинска права на територији КиМ која ће пратити ситуацију у
вези са људским правима и по потреби контактирати са косовским институцијама по
овом питању.
2) Обезбедити све потребне услове за повратак
на рад Срба и припадника других неалбанских заједница, као и остваривање права на
накнаду штете због губитка посла.
 
7.4. Механизми,
инструменти и мере подршке инвестиционим улагањима на државном и локалном нивоу
 
Подручја на Косову и Метохији са већинским српским
становништвом су подручја од посебног интереса за Републику Србију. Привредни субјекти
из других делова Србије и стране компаније које улажу на КиМ добиће посебне олакшице,
којима ће бити подстакнуто улагање у ова подручја. Ове олакшице могу бити донете
на централном и локалном нивоу и имају своје утемељење у законима Републике Србије.
Поред постојећих закона, за специјалне услове могу бити предложени нови видови подстицаја
и олакшица за новооснована предузећа или филијале мултинационалних компанија и предузећа
из других делова Србије. 
Створени фискални амбијент у Републици је усмерен
на убрзани развој привреде и привлачење страних директних инвестиција. Пореска стопа
на добит предузећа и стандардна ПДВ стопа су међу најнижим у Европи. На основу закона
који се односи на порез на добит предузећа постоји могућност ослобађања плаћања
пореза на добит предузећа у дужем временском периоду за инвестиције изнад одређеног
износа и при запошљавању одређеног броја лица на неодређено време. За обављање делатности
на подручју од посебног интереса за Републику постоји могућност ослобађања од плаћања
пореза на добит предузећа за одређени период под посебним условима. Ако се посебним
законом утврди општи интерес за стимулисање развоја одређене делатности, Влада Републике
Србије може прописати додатне пореске подстицаје за стимулисање развоја те делатности.

У Републици Србији се добит компаније проистекла
из улагања у неразвијено подручје, ослобађа пореза током одређеног временског периода.
У суседној Бугарској, на пример, корпоративни порез је једнак нули за предузећа
која се баве производњом у регионима у којима је незапосленост изнад националног
просека. У Румунији, пак, изузеће од пореза траје све док је одређено подручје сиромашно.
Има основа у овим стварима следити примере и праксу нама најближих кандидата за
улазак у ЕУ, будући да је равномеран регионални развој један од њених највећих приоритета.
Увоз ствари које представљају улог страног улагача
је слободан, под условом да задовољава прописе који регулишу заштиту животне средине,
како је предвиђено законом који регулише страна улагања. На основу закона који се
односи на порез на добит предузећа, порески кредит се остварује у случају улагања
у основна средства у одређеној висини за велика и средња предузећа, као и за мала
предузећа. 
Порески кредит постоји за одређене производне
делатности (пољопривреда, рибарство, производња текстилних предива и тканина, производња
металних производа, рециклажа, производња радио, ТВ и комуникационе опреме итд.)
и представља већи део вредности инвестиција у основна средства. 
Просечно фискално оптерећење нето зарада је
смањено, с тим што је обезбеђено веће растерећење за радно-интензивне гране и неразвијена
подручја. Стопа пореза на зараде је такође смањена и утврђен је неопорезиви део
зараде до одређеног износа. Према закону који уређује порез на доходак грађана,
не плаћа се порез на зараде у одређеном временском периоду у зависности од категорије
новозапослених радника (приправници до 30 година, лица млађа од 30 година, лица
старија од 45 година и особе са инвалидитетом).
На основу Уредбе о условима и начину привлачења
директних инвестиција, коју је Влада Србије донела крајем јуна 2006. године, инвестициони
пројекти у свим делатностима, осим трговине, туризма, угоститељства и пољопривреде,
могу да конкуришу за доделу бесповратних средстава из државног буџета. За инвестиције
у производни сектор којима се обезбеђује отварање одређеног броја нових радних места
у одређеном временском периоду од дана доделе средстава, држава ће обезбедити бесповратна
средства по сваком новом радном месту за инвестиције изнад прецизираног износа.
Такође за инвестиције у сектору услуга које могу бити предмет међународне трговине
и приликом инвестирања у сектор истраживања и развоја предвиђена су одређена бесповратна
средства по сваком новом запосленом раднику. Министарство пољопривреде, шумарства
и водопривреде сваке године из аграрног буџета издваја знатан део средстава преко
низа мера и акција за унапређење пољопривредног сектора, и то за: субвенције производњи
и повећању продуктивности, мере унапређења села, мере и акције у пољопривреди, стручне
пољопривредне службе (за зграде и грађевинске објекте, машине и опрему у пољопривреди).
У циљу развоја индустријских паркова подршка
државе ће се односити на финансирање дела трошкова изградње секундарне инфраструктуре,
а за подручја од посебног интереса већег дела трошкова. 
У зависности од решења о децентрализацији, може
бити успостављено вертикално повезивање, односно преношење надлежности на ниво општина.
Средства буџета јединице локалне самоуправе обезбеђују се из изворних и уступљених
прихода, трансфера, примања по основу задуживања и других прихода. Постоји могућност
директног ослобађања од плаћања локалних такси и принадлежности у циљу подстицања
запошљавања и инвестирања у привреду и инфраструктуру, о чему ће децентрализоване
општине моћи да донесу адекватне одлуке. У складу са сада важећим Законом о финансирању
локалне самоуправе то отвара могућности за ослобађање од плаћања локалних комуналних
такси, накнада за коришћење и уређивање градског грађевинског земљишта, накнада
за заштиту и унапређивање животне средине и др. Јединица локалне самоуправе може
самостално утврдити различите нивое локалних комуналних такси у зависности од врсте
делатности, површине и техничко-употребних карактеристика објеката, као и по деловима
територије, односно по зонама у којима се налазе објекти. Такође јединица локалне
самоуправе утврђује обвезнике, висину, олакшице, рокове и начин плаћања локалне
комуналне таксе. Локалне комуналне таксе могу се уводити за: истицање фирме на пословном
простору и ван пословног простора, коришћење простора на јавним површинама, заузеће
јавне површине грађевинским материјалом и за извођење грађевинских радова и сл.
Осим тога, локалне самоуправе из својих буџета могу да финансирају изградњу пословне
инфраструктуре и опремање индустријских паркова, чиме доприносе смањењу почетних
трошкова пословања предузетника и страних инвеститора и чиме подручје чине привлачнијим
за привредну активност. 
Све поменуте законски предвиђене могућности,
олакшице, подстицаји и изузећа могли би се добро искористити у циљу динамизирања
привредног развоја српске заједнице и незаобилазан су сегмент ове стратегије.
 
7.5. Стране
директне инвестиције
 
Стање и проблеми 
– Са аспекта српске заједнице,
стране директне инвестиције (СДИ) представљају један од инструмената посредством
којег би се иницирала производња, трансфер знања, развој инфраструктуре, раст запослености,
итд. Користи од страних директних инвестиција су велике, поготово у оним случајевима
када су оне у већем обиму и када су усмерене у разноврсне делатности. На подручју
са већинским српским становништвом готово и да није било страних директних инвестиција.
Све те инвестиције (донације) су усмерене у развој инфраструктуре, а не у развој
привреде, тако да су досадашњи ефекти СДИ од маргиналног значаја за економски развој
српске заједнице.
 
Слика 2:
Кретање стране помоћи на КиМ и страних директних инвестиција у Србији 

 
Страна помоћ на територији целог КиМ опада драстично
из године у годину. Када кажемо страна помоћ, ту се пре свега мисли на хуманитарну
помоћ, грантове и донаторе. На графику је дат компаративан приказ СДИ на целој територији
КиМ и Србије. Разлог за драстично повећање СДИ у Србији је стварање адекватне инвестиционе
климе. 
Процес приватизације предузећа која се налазе
на територији КиМ где живи српска заједница још увек није почео, тачније ниједно
предузеће није приватизовано, тако да се по том основу може очекивати известан прилив
страних директних инвестиција. Поред тога, оно што је карактеристично за КиМ је
велики број напуштених производних погона, који се могу искористити за такозване
„браунфилд” инвестиције. 
Препреке страним директним инвестицијама су:2
нерешен коначан статус КиМ, ниска сигурност и безбедност за инвестирање, висок ниво
корупције – недостатак транспарентности и процедура, недовољно заштићена права инвеститора;
недовољан законски оквир за конкурентно тржиште приватног сектора; недовољно тржиште
производних инпута, као и неефикасно тржиште пратећих услужних делатности; недовољна
куповна моћ домицилног становништва; неадекватан ниво образовања, нефлексибилно
тржиште радне снаге.
Приоритети и мере – Као глобални циљ намеће
се повећање броја страних директних инвеститора на територији КиМ где живи српска
заједница, те из тог разлога су дефинисани следећи приоритети.
1) Унапређење инвестиционе климе
Развијање стратегије, тј. плана маркетиншких
и промотивних активности са циљем изградње повољне слике о КиМ, привлачења нових
улагања и стварања бољих услова за инвестирање, обављаће Агенција за страна улагања
и промоцију извоза (СИЕПА) и Министарство за економске односе са иностранством
(МЕОИ). Њихова улога би се односила на следеће: развијање маркетиншког плана и спровођење
промотивног програма са циљем уклањања негативне слике КиМ међу инвеститорима у
одабраним секторима и на кључним тржиштима; развијање истраживачких способности
ради утврђивања индустријских и услужних сектора у којима КиМ може имати конкурентну
предност за нова улагања, као и ради идентификовања предузећа којима је у интересу
да улажу у те секторе; повећање разумевања о потребама улагача; олакшавање приступа
и подршка новим инвеститорима који желе да улажу у Косово и Метохију.
–––––––––––––––––
2
Извор: Investment Confidence Index report, Karney, 2005.
 
 
 
2) Изградња пословне инфраструктуре
Изградња пословне инфраструктуре која је неопходна
за подстицање страних директних инвестиција обухвата:
– идентификовање индустријских зона;
– одређивање власничко јасних локација погодних
за инвестирање;
– подршка успостављању индустријских паркова;
– давање земљишта на коришћење под повољним
условима;
– инфраструктурно опремање локација.
Очекивања и мониторинг – У циљу подстицања СДИ
инвестиција, обезбеђене су разне пореске и друге олакшице које су детаљно објашњене
у делу који се бави том проблематиком. Резултати подстицаја СДИ огледаће се у заинтересованости
иностраних инвеститора да улажу финансијска средства на КиМ. За сада постоје заинтересовани
инвеститори за термоелектрану, приватизацију Трепче и Брезовице. Мониторинг извршених
обавеза обављаће Економски тим.
 
7.6. Институционална и финансијска подршка улагањима
у привреду
 
Српској заједници доступне су Комерцијална банка,
Косовско-метохијска банка, Југобанка, Процредит Банк, Раиффеисен Банк. Нерешени
имовинско-правни односи и узурпирана имовина на територији КиМ представљају препреку
за употребу хипотека, као средства обезбеђења кредита. Такође, услед објективно
лоше материјалне ситуације у којој се грађани на КиМ налазе, озбиљан проблем представља
и обезбеђење уговорног јемства и проналажење кредитно способних жираната. Из ових
разлога је неопходно формирање организационих јединица одређених финансијских институција
на територији КиМ, а са циљем унапређења кредитирања.
Као значајни извори финансирања развоја подручја
на КиМ, поред комерцијалних банака, могу се навести: Национални инвестициони план,
Координациони центар Србије за Косово и Метохију, инвестиције јавних предузећа,
међународне организације и финансијске институције и претприступни фондови Европске
уније (када се за то стекну услови у наредном периоду). Јавна предузећа, која директно
или преко филијала послују на територији КиМ, имају велике потенцијале, али су тренутно
њихова улагања усмерена на одржавање оперативних капацитета, а не на развој с обзиром
на већ угрожену имовину предузећа и права на територији целог КиМ. 
У складу са стратешким циљевима и приоритетима
неопходно је да Координациони центар Србије за Косово и Метохију обезбеди пуну функционалност
и ефикасност рада следећих институција на подручју КиМ: Фонда за развој, Гаранцијског
фонда, Агенције за регионални развој, Агенције за развој малих и средњих предузећа
и предузетништва и Агенције за привредне регистре. Потребно је да се функције ових
институција остварују на територији општина у којима се налази већинско српско становништво.
Неопходно је да ове институције пронађу организациона и техничка решења за остваривање
својих функција (да ли кроз формирање својих дислоцираних одељења или кроз успостављање
сарадње са представницима локалне власти), како би се обезбедио континуирани дугорочни
економски развој ове територије. Овом стратегијом се не предвиђа њихово оснивање,
већ се обезбеђују услови који су неопходни за њихово несметано функционисање, а
у складу са сопственим интересима и интересима привреде на КиМ. 
Организациона јединица Фонда за развој Републике
Србије, финансираће се из средстава Фонда за развој Републике Србије, НИП-а и из
приватизационих прихода са КиМ, а ако се стекну услови и из наплаћених потраживања
према Косовској поверилачкој агенцији. За овај фонд је битно да се обезбеди одрживост
кроз повраћај средстава. Фонд ће имати локално прилагођене критеријуме. 
Организациона јединица Гаранцијског фонда требало
би да обавља непрофитну делатност и да покрива ризик или део ризика пословних банака
приликом одобравања кредита привредним субјектима, уколико су њихови пројекти профитабилни,
а не испуњавају неки од услова за одобравање кредита. Такође, фонд би требало да
одобрава гаранције за кредите чији су корисници привредни субјекти са временски
кратком пословном историјом или релативно високим ризиком улагања. На тај начин
би се привредним субјектима олакшао приступ финансијском тржишту ради обезбеђења
потребних средстава за развој. 
Циљ успостављања организационе јединице Агенције
за регионални развој је спровођење Стратегије. Ова организациона јединица би требало
да координира рад организационих јединица свих фондова и агенција које би биле основане
ради спровођења економске политике развоја. Поред тога, требало би да ради на подизању
имиџа и стварању инвестиционе климе подручја са већинским српским становништвом
на КиМ.
Републичка мрежа регионалних агенција и центара
не садржи регионалну агенцију (центар) за развој малих и средњих предузећа и предузетништва
на територији АП КиМ. Према члану 15. Закону о Агенцији за развој малих и средњих
предузећа могуће је основати Регионалну агенцију за развој малих и средњих предузећа
и предузетништва на КиМ. Седиште агенције би било у Косовској Митровици. Основни
циљ Агенције за развој малих и средњих предузећа је да подржи (помогне, саветује,
асистира и заштити) развој и интересе малих и средњих предузећа, у функцији: динамизирања
регионалног привредног развоја и измене привредне структуре; ефикаснијег решавања
питања незапослености; супституције увоза и повећања конкурентности МСПП; подстицања
различитих облика сарадње са великим предузећима; увођења савремених технологија
и повећања иновативности (предузетнички инкубатори, иновативни центри...); рационалнијег
коришћења пословног простора и опреме; унапређења квалитета; аутоматизације и компјутеризације
и др. 
Агенција за привредне регистре за КиМ ће бити
основана у циљу постизања веће економичности, доступности података и формирања јединствене
базе података евиденције о регистрованим привредним друштвима и предузетницима,
финансијском лизингу и заложним правима. Средства за оснивање Агенције ће се обезбедити
из буџета Републике Србије, донација, прилога и спонзорства домаћих и страних правних
и физичких лица. Седиште агенције ће бити у Косовској Митровици, пошто треба да
буду испуњени услови за несметано целодневно функционисање онлине сервиса ове агенције,
као и услови који се односе на одговарајућу обученост кадрова и физичку доступност
објекта.
Преглед финансијских улагања у претходној години
и планови улагања појединих републичких институција указују на релативно задовољавајући
обим финансијске подршке коју је Република пружала српској заједници. 
  
Табела
10: НИП као извор финансирања у 2006. и 2007. години 

  
Координациони центар Србије за Косово и Метохију
је у 2003. години издвојио 26.012.611 евра, у 2004. години 21.257.197 евра, у
2005. години 32.412.406 евра, у 2006. години 30.732.067 евра за подручја на КиМ
у којима живи српска заједница.
Министарство пољопривреде, шумарства и водопривреде
је за мере унапређења села у Републици Србији и инвестициону подршку у 2004. години
обезбедило око 5,6 милиона евра, у 2005. години око 9,4 милиона евра, у 2006. години
око 50 милиона евра из аграрног буџета. Претпоставља се да у будућем периоду овај
износ неће бити мањи и да ће значајна средства бити упућена српској заједници.
Стране донације су у 2003. години износиле око
3 милиона евра, у 2004. години око 4 милиона евра, у 2005. години око милион евра,
а у 2006. око 2 милиона евра.
Може се закључити да је без посебних програма
и одлука Владе остварено улагање на подручју КиМ од најмање 35 милиона евра у
2005. години и најмање 45 милиона евра у 2006. години. Очекује се да ће из буџета
Републике у наредној години бити издвојено најмање 20% више од средстава издвојених
у 2006. години, ако се овим средствима додају средства предвиђена Националним инвестиционим
планом, може се рачунати на износ од најмање 70 милиона евра за економски развој
српске заједнице.
 
V. АКЦИОНИ
ПЛАН
 
Акциони план представља подлогу за имплементацију
Стратегије и даје јасан приказ проблема и циљева по одређеним приоритетним областима.
У области инфраструктуре се посебно разматрају електроенергетска инфраструктура,
водоснабдевање и саобраћај, станоградња и социјална инфраструктура. Битан аспект
Акционог плана се односи на развој РМХК „Трепча” и МСПП, као и на запошљавање, трговину,
пољопривреду, индустрију, туризам, приватизацију, имовинско-правне односе и заштиту
људских права, стране директне инвестиције.
Да би се решили постојећи проблеми и достигли
назначени циљеви, неопходно је предузети одређене мере и активности. Решења су дата
у виду пројеката, који су представљени по општинама у којима ће се реализовати.
Такође су одређени и временски рокови и институције, које ће бити надлежне за реализацију
ових пројеката. 
У акционом плану су назначени и механизми, инструменти
и мере подршке инвестиционим улагањима како на државном, тако и на локалном нивоу.
Од посебног значаја за имплементацију Стратегије је институционална и финансијска
подршка улагањима у привреду кроз формирање одређених институција, а у циљу унапређења
кредитирања привредних субјеката. 
Акциони план је одштампан уз ову стратегију
и чини њен саставни део.
 
VI. ЗАВРШНИ
ДЕО
 
Ову стратегију објавити у „Службеном гласнику Републике Србије”.
  
05 број 30-10950/2006-003
У Београду, 11. јануара 2007. године

Влада
Председник,

Војислав Коштуница, с.р.
 
 
АКЦИОНИ ПЛАН