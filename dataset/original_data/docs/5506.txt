На основу члана 17. и члана 35. став 3. Закона о планирању и изградњи („Службени гласник РС”, бр. 72/09, 81/09 – исправка, 64/10 – УС, 24/11, 121/12, 42/13 – УС, 50/13 – УС и 98/13 – УС) и члана 17. став 1. и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07, 65/08, 16/11, 68/12 – УС, 72/12 и 7/14 – УС),
Влада доноси
 
УРЕДБУ
о утврђивању Регионалног просторног плана за подручје Шумадијског, Поморавског, Рашког и Расинског управног округа
"Службени гласник РС", број 39 од 9. априла 
				2014.
 
Члан 1.
Утврђује се Регионални просторни план за подручје Шумадијског, Поморавског, Рашког и Расинског управног округа (у даљем тексту: Просторни план), који је одштампан уз ову уредбу и чини њен саставни део.
Члан 2.
Просторним планом утврђују се дугорочна концепција развоја, организације, уређења, заштите и коришћења подручја Регионалног просторног плана на територији која обухвата подручја Шумадијског, Рашког, Поморавског и Расинског управног округа, и то на територији градова: Јагодине, Крагујевца, Краљева, Крушевца и Новог Пазара, као и општина: Александровац, Аранђеловац, Баточина, Брус, Варварин, Врњачка Бања, Деспотовац, Кнић, Лапово, Параћин, Рача, Рашка, Рековац, Свилајнац, Топола, Трстеник, Тутин, Ћићевац и Ћуприја.
Члан 3.
Просторни план састоји се из текстуалног дела и графичких приказа.
Текстуални део Просторног плана објављује се у „Службеном гласнику Републике Србије”.
Графички прикази (рефералне карте) израђени су у размери 1 : 200.000, и то: реферална карта 1 – Основна намена простора; реферална карта 2 – Мрежа насеља и инфраструктурни системи и реферална карта 3 – Туризам и заштита простора.
Графичке приказе из става 3. овог члана, израђене у 37 примерака, оверава својим потписом министар надлежан за послове просторног планирања.
Члан 4.
Просторни план спроводи се разрадом планских решења и пропозиција просторним плановима подручја посебне намене, просторним плановима јединица локалне самоуправе, урбанистичким плановима и другим плановима и програмима.
Члан 5.
Графички прикази из члана 3. став 3. ове уредбе, чувају се трајно у Влади (један комплет), Министарству природних ресурса, рударства и просторног планирања (три комплета), Министарству регионалног развоја и локалне самоуправе (један комплет), Министарству саобраћаја (један комплет), Директорату цивилног ваздухопловства Републике Србије (један комплет), Министарству грађевинарства и урбанизма (један комплет), Министарству енергетике, развоја и заштите животне средине (један комплет), Министарству пољопривреде, шумарства и водопривреде (један комплет), Граду Јагодини (један комплет), Граду Крагујевцу (један комплет), Граду Краљеву (један комплет), Граду Крушевцу (један комплет), Граду Новом Пазару (један комплет), Oпштини Александровац (један комплет), Oпштини Аранђеловац (један комплет), Oпштини Баточина (један комплет), Oпштини Брус (један комплет), Oпштини Варварин (један комплет), Oпштини Врњачка Бања (један комплет), Oпштини Деспотовац (један комплет), Oпштини Кнић (један комплет), Oпштини Лапово (један комплет), Oпштини Параћин (један комплет), Oпштини Рача (један комплет), Oпштини Рашка (један комплет), Oпштини Рековац (један комплет), Oпштини Свилајнац (један комплет), Oпштини Топола (један комплет), Oпштини Трстеник (један комплет), Oпштини Тутин (један комплет), Oпштини Ћићевац (један комплет), Oпштини Ћуприја (један комплет) и Републичкој агенцији за просторно планирање (три комплетa).
Документациона основа на којој се заснива Просторни план чува се у Републичкој агенцији за просторно планирање.
Члан 6.
Право на непосредан увид у графичке приказе из члана 3. став 3. ове уредбе имају правна и физичка лица, под условима и на начин које ближе прописује министар надлежан за послове просторног планирања.
Члан 7.
Просторни планови јединица локалне самоуправе, урбанистички планови и пројекти ускладиће се са одредбама ове уредбе на начин утврђен Просторним планом.
Планови и програми развоја који се доносе по посебним прописима, прописи и други општи акти ускладиће се са одредбама ове уредбе у року од годину дана од дана њеног ступања на снагу.
Просторни планови јединица локалне самоуправе, урбанистички планови и урбанистички пројекти, као и планови и програми развоја донети до дана ступања на снагу ове уредбе, примењују се у деловима који нису у супротности са овом уредбом.
Члан 8.
Влада, на предлог министарства надлежног за послове просторног планирања, у року од једне године од дана ступања на снагу ове уредбе, доноси програм имплементације Просторног плана за период од пет година, ради утврђивања мера и активности за спровођење Просторног плана.
Члан 9.
Ова уредба ступа на снагу осмог дана од дана објављивања у „Службеном гласнику Републике Србије”.
05 број 110-11240/2013-1 
У Београду, 25. марта 2014. године
Влада
Председник,
Ивица Дачић, с.р.
РЕГИОНАЛНИ ПРОСТОРНИ ПЛАН ЗА ПОДРУЧЈЕ ШУМАДИЈСКОГ, ПОМОРАВСКОГ, РАШКОГ И РАСИНСКОГ УПРАВНОГ ОКРУГА
УВОДНЕ НАПОМЕНЕ
Регионални просторни план за подручје Шумадијског, Поморавског, Рашког и Расинског управног округа (у даљем тексту: Просторни план/планско подручје) припремљен је у складу са Одлуком о изради Регионалног просторног плана за подручје Шумадијског, Поморавског, Рашког и Расинског управног округа („Службени гласник РС”, број 56/10) коју је донела Влада Републике Србије на седници одржаној 29. јула 2010. године, а на основу члана 46. став 1. Закона о планирању и изградњи („Службени гласник РС”, бр. 72/09, 81/09 – исправка, 64/10 – УС, 24/11, 121/12, 42/13 – УС, 50/13 – УС и 98/13 – УС, у даљем тексту: Закон).
Израда Просторног плана поверена је ЈП „Дирекција за урбанизам – Крагујевац” и Географском факултету Универзитета у Београду (обрађивачи Просторног плана), а на основу јавног конкурса који је расписала Републичка агенција за просторно планирање (Носилац израде Просторног плана).
Циљ доношења Просторног плана је утврђивање дугорочне концепције развоја, организације, уређења, заштите и коришћења подручја Просторног плана; рационално коришћење и очување пољопривредног земљишта, водних и осталих природних ресурса; развој, изградња и реконструкција инфраструктурних система и објеката јавних служби; развој мреже насеља; развој и размештај секундарних и терцијарних делатности на планском подручју; обезбеђење саобраћајне, економске, социјалне и других облика интеграције планског подручја и ширег окружења; заштита и унапређење животне средине, заштита природних и непокретних културних добара и заштита биодиверзитета.
Просторни план је припремљен у складу са одредбама Закона и Правилника о садржини, начину и поступку израде планских докумената („Службени гласник РС”, бр. 31/10, 69/10 и 16/11, у даљем тексту: Правилник).
Садржај Просторног плана одређена је чланом 4. Правилника, којим је прописано да текстуални део садржи: полазне основе, принципе, циљеве и општу концепцију регионалног развоја, концепцију, пропозиције и планска решења и имплементацију Просторног плана. Графички део Просторног плана садржи три рефералне карте (основна намена простора; мрежа насеља и инфраструктурни системи; као и туризам и заштита простора).
Oвим просторним плaнoм се рaзрађују и ближe утврђују: oснoвнa планска концепција, плaнскa рeшeњa, услoви и смeрницe утврђeнe Просторним планом Републике Србије од 2010. до 2020. године („Службени гласник РС”, број 88/10, у даљем тексту: ППРС), као и осталим општим и секторским стратегијама усвојеним од стране Владе Републике Србије.
Саставни део Просторног плана је Стратешка процена утицаја Регионалног просторног плана за подручје Шумадијског, Поморавског, Рашког и Расинског управног округа на животну средину, припремљена у складу са Законом о стратешкој процени утицаја на животну средину („Службени гласник РС”, бр. 135/04 и 88/10, у даљем тексту: Закон о СПУ). Одлука о изради Стратешке процене утицаја Регионалног просторног плана за подручје Шумадијског, Поморавског, Рашког и Расинског управног округа на животну средину („Службени гласник РС”, број 34/10), је саставни део Одлуке о изради Просторног плана.

МЕТОДОЛОГИЈА ИЗРАДЕ ПРОСТОРНОГ ПЛАНА
Приликом израде Просторног плана примењен је интегрални метод где су равноправно и међузависно посматране три основне димензије просторног развоја: физичко-еколошка, економска и социјално-културна, и то у реалном и претпостављеном контексту развоја планског подручја уз претпостављени организационо-управни оквир. Међузависност је постављена тако да помаже остварењу појединих секторских пројеката: одрживост (животна средина, природна добра, села и градска насеља, коришћење земљишта), идентитет (природни ресурси, становништво и мрежа насеља, културна баштина), приступачност (саобраћај, техничка инфраструктура, јавне службе) и конкурентност (локална економија, пољопривреда, индустрија, туризам), али и хоризонталној и вертикалној координацији код планирања и програмирања активности на територији Просторног плана, појединачних општина и градова и ширем регионалном окружењу.
Просторни план је урађен након свеобухватне анализе, рада на терену, анкета и разговора, односно реалног сагледавања потенцијала и слабости постојећег стања и могућности и ограничења будућег развоја, на основу којих је дефинисана планска концепција, а на основу ње утврђена приоритетна планска решења, за која ће се радити Програм имплементације Просторног плана, годину дана након усвајања Просторног плана, а у складу са законима. 
Методолошки образац који је примењен у изради Просторног плана је организован тако да су се уважавали следећи постулати:
– детаљно упознавање потенцијала и ограничења подручја Просторног плана као целине, али и свих појединачних насеља и њихових атара;
– пажљиво вредновање свих капацитета и просторних ресурса и вредности;
– интегрални третман економске, социјалне и физичко-еколошке димензије развоја и њихов међуутицај на просторни и укупни развој планског подручја;
– сагледавање трансграничних међузависности са окружењем;
– активно учешће и сарадња грађана, локалних органа управе и других организација приликом израде и усвајања Просторног плана.
Планска решења ће бити дефинисана на два временска нивоа и то према степену обавезности. Први период до 2015. године за приоритетна планска решења за која постоје аргументи о неопходности и оправданости са друштвеног, економског и еколошког становишта, као и да могу да се остваре садашњим економским и институционалним капацитетима планског подручја. Други период, до 2020. године, предвиђен је за планске идеје за које је оцењено да постоји могућност реализације као стратешких оријентација у будућности. Поједина планска решења ће обухватити и период иза планског хоризонта (након 2020. године), услед сложености њихове реализације и ради достизања претпостављене визије просторног развоја планског подручја.
Документацију Просторног плана сачињавају:
– концепт Просторног плана, према члану 49. Закона, који се састоји из текстуалног и графичког дела Просторног плана;
– стратешка процена утицаја Просторног плана на животну средину, коју чине текстуални и графички део, усклађен са Законом о СПУ.
Документациона основа Просторног плана садржи: Одлуку о изради Просторног плана; изводе из планских докумената вишег реда и друге развојне документације; списак коришћене документације за израду Просторног плана и извод из те документације; прибављене податке и услове за израду Просторног плана; радне материјале и елаборате по појединим областима; коришћене подлоге и карте, припремљене тематске карте и друге графичке прилоге; као и другу документацију и податке значајне за израду Просторног плана.
I. ПОЛАЗНЕ ОСНОВЕ
1. Просторни обухват и опис граница подручја Просторног плана
Подручје Просторног плана се налази у средишњем делу Републике Србије. То је простор Шумадије, Великог и Западног Поморавља (централна и јужна перипанонска Србија), који је смештен између Старовлашко-рашке висије, Копаоничких планина и дела Карпатско-балканских планина (планинска Србија), са сложеном морфологијом терена (брдско-планински рељеф и композитне долине) и бројним предеоним целинама. Овај хетерогени и разнородни простор, у сваком сегменту природног и друштвено-економског развоја, одликује се изузетним биолошким и културним диверзитетом, као неисцрпним потенцијалом за просперитет и умрежавање са ближим и даљим, прекограничним окружењем.
Планско подручје обухвата четири управна округа (Шумадијски, Поморавски, Рашки и Расински), а према територијалној организацији административно га чини 19 општина и пет градова (Крагујевац, Јагодина, Крушевац, Краљево и Нови Пазар). Према Уредби о номенклатури статистичких територијалних јединица („Службени гласник РС”, бр. 109/09 и 46/10), планско подручје је део региона Шумадије и Западне Србије као статистичке целине нивоа НСТЈ 2. Остали региони нивоа НСТЈ 2 јесу: Београдски регион, Регион Војводине, Регион Јужне и Источне Србије и Регион Косово и Метохија.
Са просторним обухватом од 11.588 km² подручје Просторног плана, заузима нешто више од 13% укупне површине Републике Србије. На планском подручју, према првим резултатима Пописа 2011. године, живи 1.044.304 становника, што чини 14,7% укупног становништва Републике Србије. Просечна густина насељености на подручју Просторног плана је 92 становника на km², мало изнад републичког просека (81 ст/km²), с тим да густина насељености знатно варира по градовима/општинама од 212 ст/km² у Крагујевцу до 27 ст./km² у Брусу. На планском подручју има 1.020 насеља, од чега је 25 градских.
На планском подручју укрштају се саобраћајни правци од изузетног значаја за унутаррегионалну и трансрегионалну повезаност. Источним делом планског подручја пролази најзначајнији саобраћајни правац Републике Србије – паневропски Коридор 10, на који се надовезује мрежа магистралних и регионалних саобраћајница, што са железничком путном мрежом овај простор чини саобраћајно доступним и привлачним за економски развој и насељавање. На планском подручју се преплићу утицаји два развојна појаса од стратешке важности за територијалну кохезију, просторну интеграцију и функционалну повезаност подручја на различитим територијалним нивоима (градском/општинском, регионалном, националном и међународном): појас Коридора 10 дуж Мораве са припадајућим центрима (Крагујевац, Јагодина – Ћуприја – Параћин, уз неколико мањих центара) и западно-моравски развојни појас (Краљево и Крушевaц, као највећи центри развоја, такође уз неколико мањих центара).
2. Плански и правни основ за израду Просторног плана
Плански основ за израду Просторног плана представља ППРС. У току израде Просторног плана извршена је координација са следећим плановима:
− Просторни план подручја инфраструктурног коридора ауто-пута Е-75, деоница Београд – Ниш („Службени гласник РС”, број 69/03);
− Просторни план подручја посебне намене система продуктовода кроз Републику Србију, Сомбор – Нови Сад – Панчево – Београд – Смедерево – Јагодина – Ниш („Службени гласник РС”, број 19/11);
− Просторни план подручја посебне намене Парка природе „Голија” („Службени гласник РС”, број 16/09);
− Просторни план подручја посебне намене Националног парка „Копаоник” („Службени гласник РС”, број 95/09);
− Просторни план подручја посебне намене Специјалног резервата природе „Увац” („Службени гласник РС”, број 83/10);
− Просторни план подручја посебне намене просторне културно-историјске целине „Стари Рас са Сопоћанима” („Службени гласник РС”, број 47/12);
− Просторни план подручја посебне намене система хидроелектрана на Ибру („Службени гласник РС”, број 58/12);
− Просторни план подручја посебне намене транснационалног гасовода „Јужни ток” („Службени гласник РС”, бр. 119/12 и 98/13);
− Просторни план подручја посебне намене инфраструктурног коридора ауто-пута Е–761, деоница Појате – Прељина („Службени гласник РС”, број 98/13);
− Просторни план подручја посебне намене природног добра „Бељаница – Кучај” (Одлука о изради „Службени гласник РС”, број 42/10) – израда Плана у току;
− Просторни план подручја посебне намене слива акумулације „Гружа” (Одлука о изради „Службени гласник РС”, број 44/11) – израда Плана у току;
− Просторни план подручја посебне намене слива акумулације „Ћелије” (Одлука о изради „Службени гласник РС”, број 44/11) – израда Плана у току.
Правни основ за израду Просторног плана чини члан 17. Закона.
При изради Просторног плана, у њега су инкорпориране смернице и опредељења следећих стратешких докумената:
− Национална стратегија одрживог развоја („Службени гласник РС”, број 57/08);
− Стратегијa развоја железничког, друмског, водног, ваздушног и интермодалног транспорта у Републици Србији од 2008. до 2015. године („Службени гласник РС”, број 4/08);
− Стратегија развоја туризма Републике Србије („Службени гласник РС”, број 91/06);
− Стратегија развоја шумарства Републике Србије („Службени гласник РС”, број 59/06);
− Стратегија развоја пољопривреде Републике Србије („Службени гласник РС”, број 78/05);
− Одлука о утврђивању Стратегије развоја енергетике Републике Србије до 2015. године („Службени гласник РС”, број 44/05);
− Стратегија управљања отпадом за период 2010–2019. године („Службени гласник РС”, број 29/10);
− Одлука о утврђивању Националног програма заштите животне средине („Службени гласник РС”, број 12/10);
− Уредба о утврђивању водопривредне основе Републике Србије („Службени гласник РС”, број 11/02);
− Стратегија развоја шумарства Републике Србије („Службени гласник РС”, број 59/06);
− Стратегија одрживог развоја Шумадије и Поморавља, 2011–2021, Регионална канцеларија за економски развој Шумадије и Поморавља;
− Стратегија регионалног развоја Рашког и Моравичког округа 2011–2015, Регионална агенција за просторни и економски развој Рашког и Моравичког округа;
− Стратегија биолошке разноврсности Србије за период од 2011. до 2018. године („Службени гласник РС”, број 13/11);
− Национална инвентура шума Републике Србије, Шумски фонд Републике Србије, Министарство пољопривреде, шумарства и водопривреде Републике Србије – Управа за шуме, Београд, 2009;
− Просторни планови градова/општина са подручја Просторног плана (важећи и преиспитани просторни планови јединица локалне самоуправе донети након усвајања ППРС);
− Стратегије локалног развоја и остале локалне секторске стратегије;
− Планови развоја шумских подручја.
3. Обавезе, услови и смернице из планских докумената вишег реда и других развојних докумената
1) Закон о Просторном плану Републике Србије од 2010. до 2020. године („Службени гласник РС”, број 88/10)
ППРС, који је саставни део Закона о Просторном плану Републике Србије од 2010. до 2020. године, утврђени су визија, принципи и циљеви просторног развоја Републике Србије и њених регионалних целина. Будућа концепција просторног развоја Републике Србије је размотрена у оквиру два основна сценарија, базирана на двa подсценарија. Сценарио рецесионог раста са елементима кризног управљања и сценарио одрживог просторног развоја. ППРС дефинише интегрални метод као основни методолошки приступ у изради просторних планова заснован на принципима одрживог развоја. За потребе израде планских докумената спроводиће се интегрално истраживање фактора економског, социјалног, еколошког и институционалног развоја. 
У погледу просторног развоја дугорочна визија Републике Србије је да буде: територијално утврђена и регионално уравнотежена, одрживог економског раста и конкурентна, социјално кохерентна и стабилна, инфраструктурно опремљена и саобраћајно приступачна, очуваног и заштићеног природног и културног наслеђа, квалитетне животне средине и функционално интегрисана у окружење. ППРС су утврђени следећи основни принципи просторног развоја: одрживост; територијална кохезија; јачање конкурентности; активна имплементација политике просторног развоја и учешће јавности; полицентрични територијални развој; функционална специјализација; формирање и јачање мрежа градова и насеља (кластери) које могу да обезбеде развој комплементарних функција; унапређење саобраћајне доступности; развој културног идентитета и територијалне препознатљивости; перманентна едукација грађана и администрације; стриктно поштовање заштите јавног интереса, јавних добара и јавног простора; унапређење и заштита природног и културног наслеђа као развојног ресурса; смањење штетног утицаја на животну средину; јавно-приватно партнерство; већа транспарентност код одлучивања о просторном развоју; трансгранично, интеррегионално и трансдржавно функционално повезивање регионалних и локалних јединица. 
Успешан просторни развој Републике Србије, односно постепено приближавање визији њеног просторног развоја захтева достизање серије основних циљева, међу којима су према свом значају равноправно најважнији следећи:
– уравнотеженији регионални развој и унапређена социјална кохезија;
– регионална конкурентност и приступачност;
– одрживо коришћење природних ресурса и заштићена и унапређена животна средина;
– заштићено и одрживо коришћено природно и културно наслеђе и предео;
– просторно функционална интегрисаност у окружење.
а) Шуме и шумско земљиште. Основни циљ управљања шумама у шумским подручјима Републике Србије је одрживо (трајно) газдовање шумама, које је могуће трајно остваривати ако постоји континуитет праћења и тачног утврђивања стања шумског фонда, стручног и реалног дугорочног и краткорочног планирања, као и стручне реализације планова да би се одговорило потребама друштва и очувања животне средине. Очување и унапређивање стања шума и развој шумарства као привредне гране допринело би економском и друштвеном развоју Републике Србије. 
Значај, стање шума и постављени циљеви захтевају, у зависности од односа власника према својој шуми, успостављање система управљања шумама који гарантује одрживост коришћења шумских ресурса без обзира на власништво.
Табела 1. План оптималне шумовитости и пошумљавања до 2014. године




Подручје/Округ (Област)


Укупна површина округа (области), (у hа)


Површина шума (у hа)


Шумовитост (у %)


Оптимална шумовитост (у %)


Површина шума 2014. године (у hа)






Република Србија 


7.747.400


2.252.400


29,1


41,4


2.297.400




Поморавска


261.400


71.600


27,9


37,5


72.778




Шумадијска


238.500


54.400


23,1


30,0


54.700




Рашка


391.700


199.600


51,2


60,2


201.776




Расинска


295.700


122.000


40,8


42,7


121.050




б) Високопланинска подручја. Међу високопланинским подручјима националног значаја (са средње планинским окружењем) у Централној Србији према класификацији ППРС, истичу се: Копаоник (са Жељином, Столовима и Гочом), Голија (са Радочелом и Чемерном) и Мокра Гора са делом Пештера (на подручју Тутина). Основни циљ просторног развоја високопланинских подручја Републике Србије је заштита и уређење високопланинских подручја као изузетних природних вредности Републике Србије, уз одржив социо-економски развој који ће омогућити квалитетнији живот и привређивање локалног становништва, као и стварање услова за одмор и рекреацију урбаног становништва, у складу са капацитетима природних система и елемената. Међу стратешким приоритетима развоја и заштите високопланинских подручја до 2014. године налазе се Копаоник и Голија. 
в) Минералне сировине. У централној Србији, у оквиру Српско-македонске металогенетске јединице, у шумадијској и копаоничкој металогенетској зони локализована су полиметалична лежишта олова и цинка са пратећим металима (пре свега сребром), као што су: „Кижевак”, „Саставци” и „Карадак” у оквиру рудног поља „Рашка”. Највећу перспективу у погледу проналаска нових рудних резерви, свакако има копаоничка зона. Перспективни простори за даља истраживања и проширење постојећих резерви такозваних „мрежастих” магнезита обухватају пределе западне и централне Србије (делови Копаоника). Гипса има у „Липници” код Груже. Од економског интереса могле би да буду и истраживане појаве и лежиште флуорита „Копривница” код Јошаничке Бање. Утврђене резерве бората су у лежишту „Пискања” у Јарандолском басену код Баљевца на Ибру. Потенцијалност у резервама зеолита и зеолитских туфова је углавном позната (између осталих поменуто је и лежиште Игрош код Бруса). Каолинске глине се експлоатишу у Шумадији код Аранђеловца и код Рудоваца. Резерве нафте и гаса, далеко мањег значаја од оног у Војводини, откривене су у Подунављу и Поморављу.
г) Заштита и одрживо коришћење природног наслеђа. У планском периоду, Национални парк „Копаоник” (у даљем тексту НП „Копаоник”) и Парк природе „Голија” (у даљем тексту: ПП „Голија”) задржавају статус проглашених заштићених подручја. На основу претходних истраживања и валоризације, биће дефинисани статус, просторни обухват и режими заштите, за следећа подручја у Централној Србији, и то: Мојсињске планине и Сталаћка клисура Јужне Мораве, Букуља, Рудник, Јухор, Мучањ, Гоч – Жељин – Столови, Јастребац, Пештерско поље, Рас – Сопоћани, хидроакумулација „Ћелије” и Осредак (влажно станиште). Подручја Увца и Голије, предлажу се за стицање међународног статуса заштите, и то за упис у Рамсарску листу.
д) Заштита и одрживо коришћење културног наслеђа. Основни циљ је да се културно наслеђе артикулише као развојни ресурс, и тиме заштити, уреди и користи на начин који ће допринети успостављању регионалног и локалног идентитета у складу са европским стандардима заштите. У ППРС предложена је листа културних подручја, као и листа споменика који са непосредном околином чине сагледиве културно-пејзажне целине. Тако су издвојени Шумадијско подручје и Рашко подручје. Међу споменицима који са непосредном околином чине сагледиве културно-пејзажне целине налазе се: Стари Рас са Сопоћанима (Манастир Сопоћани, Рас са Градином, Ђурђеви Ступови, Петрова црква), као и Манастир Студеница који се налазе на UNESCO Листи светске културне баштине, а затим и Манастир Жича (са Матарушком Бањом), Манастир Манасија, Манастир Раваница, Манастир Љубостиња и Чајкино брдо са Врњачком Бањом. 
Подручје Голије, повезано са споменицима на подручју Новог Пазара, је сврстано у приоритетна културна подручја која треба да уживају посебан третман, без обзира на статус у оквиру службе заштите (поред оних на Листи светске културне баштине). 
ђ) Функционална урбана подручја (ФУП). ППРС је извршено рангирање функционалних урбаних подручја. Категорији општина и градова највишег степена урбанизације, поред београдске агломерације као најјачег пола развоја у Републици Србији, припадају градски центри (међу којима се наводи и Крагујевац). ФУП-ови државног значаја су градови Крагујевац, Краљево, Крушевац и Нови Пазар. Центар регионалног значаја је Јагодина. Oсновни циљ је детерминисање, организовање и умрежавање функционалних урбаних подручја као основе за уравнотежен регионални развој Републике Србије. На основу анализе могућности интегрисања простора Републике Србије у неки од постојећих подручја утицаја градова претпостављена је категоризација ФУП-ова, на основу које ће 2020. године у Републици Србији бити: 
Табела 2. Модел функционално урбаних подручја Републике Србије 2020. године




Функционално урбано подручје (центар ФУП)


У саставу ФУП-а


Бр. стан. централ. града/општине


Број стан. ФУП-а


Значај ФУП


% ФУП-а у укупн. броју ст. Р. Србије


Р ФУП-а (km²)


% ФУП-а у укупној површ. Р. Србије (km²)






Јагодина


Ћуприја, Рековац, Параћин


70.894


176.313


национални


2,4


1.664


2,2




Крагујевац


Кнић, Баточина, Рача, Лапово


175.802


225.357


национални


3,0


1.654


2,1




Краљево


Врњачка Бања, Трстеник


121.707


172.719


национални


2,3


1.984


2,5




Крушевац


Ћићевац, Александровац, Варварин, Брус, Ражањ, Трстеник


131.368


246.290


национални


3,3


3.149


4,1




Нови Пазар


Рашка, Тутин


85.996


143.031


национални


1,9


2.168


2,8




е) Просторна дистрибуција и организација пољопривреде. У складу са OECD дефиницијом руралних подручја пољопривреда Републике Србије подељена је на регионе. Шумадија је сврстана у Регион II који поред ње обухвата северне делове централне Србије, као и део Мачве и Стига. Одлика овог региона је: близина градских тржишта, развијена инфраструктура и природне погодности који упућују на развој радно интензивне повртарске, воћарске и сточарске производње и прераде на породичним газдинствима и у окружењу. Основни циљ управљања просторном дистрибуцијом и организацијом пољопривреде је остваривање одговарајућег обима и асортимана сигурне понуде квалитетне хране и сировина за развој конкурентне прерађивачке индустрије, у складу са територијално хетерогеним природним и социо-економским погодностима и ограничењима. 
ж) Просторни развој рударства. Концепција просторног развоја рударства у сектору угља предвиђа повећање производње и изградње нових производних капацитета у површинској и подземној експлоатацији угља. Повећање производње квалитетног угља у наредном периоду, поред производње у постојећим рудницима, реализоваће се и отварањем нових рудника и то у I фази рудника Штаваљ и Ћириковац, у II фази рудника Пољана и Деспотовац и у III фази рудника Мелница и Бајовац. Територија Републике Србије располаже великом сировинском базом неметаличних минералних сировина. Међу најзначајнијим рудницима, у којима се експлоатишу неметали су: Аранђеловачки басен – глина, као и слив реке Мораве – шљунак.
з) Просторна дистрибуција и развој индустрије. Концепција територијалног развоја индустрије у Републици Србији заснива се на кохезионој варијанти која подразумева полицентричну организацију ове делатности и дифузију просторних модела локације, смањење међутериторијалних разлика, као и одрживи социјално одговоран развој индустрије. У просторној структури индустрије водећу улогу имаће и даље постојећи привредно-индустријски градски центри и развојни коридори.
Табела 3. Планиране индустријске зоне (ИЗ) и индустријски паркови (ИП) у Републици Србији




Округ/Област


Локација ИЗ и ИП у градовима/општинама






Шумадијска


Крагујевац, Лапово




Поморавска


Јагодина, Параћин, Свилајнац, Ћуприја




Рашка


Краљево, Нови Пазар, Тутин




Расинска


Крушевац, Ћићевац, Варварин, Трстеник




Према ППРС планирано је активирање слободне зоне у Крагујевцу, перспективно и на другим локацијама заједно са ИП, у складу са условима и смерницама Стратегије развоја слободних зона у Републици Србији за период од 2011. до 2016. године („Службени гласник РС”, број 22/11). Један од проблема територијалног развоја ИЗ и ИП је изостајање индустријских зона и паркова у делу неразвијеног подручја Републике Србије, као што су Рашка и Расинска област. Неопходна је стимулација локалитета ИЗ на неразвијеном и депресираном подручју.
и) Просторни развој туризма. Простор територије Републике Србије подељен је на пет туристичких кластера. Сваки кластер одликује се туристичким дестинацијама, градским туристичким центрима и местима, бањским туристичким центрима и местима, као и са обухваћеним сегментима кружних и линеарних туристичких правца и секундарним туристичким просторима. Међу градовима и општинама од националног туристичког значаја налазе се и Нови Пазар и Крагујевац. У групи Остали градови и општине националног туристичког значаја, налазе се перспективно Краљево, затим Крушевац и Јагодина. Бањски туристички центри, сада најзначајнија бањска туристичка места националног, а перспективно међународног значаја су: Врњачка Бања, Матарушка Бања и Буковичка Бања. У групи Остала национална бањска туристичка места су и Јошаничка Бања и Новопазарска Бања. Остала бањска места су регионалног значаја.
ј) Регионална приступачност. Приступачност територије Републике Србије и њених регионалних целина представља један од кључних критеријума за мерење успешности просторног развоја и један је од најважнијих индикатора за одређивање просторних аспеката саобраћајних система. Степен потенцијалне приступачности по областима, као скуп четири индикатора (комбиновани индикатор) у збирном рангирању дао је следеће резултате по областима: Поморавска област je вреднованa као област са приступачношћу далеко изнад просека, затим приступачност изнад просечне вредности има Расинскa област/округ. Просечне вредности за приступачност карактеришу Шумадијску област, док се испод просека налази Рашка област. 
к) Путна мрежа и објекти. У Стратешким приоритетима међу пројектима са периодом реализације до 2014. године, а који су од значаја за територију обухваћену Просторним планом налазе се активности на постојећем државном путу I реда, рута 5 (SEETO): Параћин – Бољевац – Зајечар – Вршка чука (граница са Бугарском) – Е-761, М-5; затим активности на постојећем државном путу I реда (коридору ауто-пута, Е-761) Појате – Крушевац – Краљево – Чачак и даље Пожега – Ужице – Котроман (граница са Босном и Херцеговином) – Е-761, М-5; као и завршетак изградње дела државног пута I реда М-1.11, деоница Баточина – Крагујевац.
У периоду после 2014. године, а у правцу остваривања циљева просторног развоја Републике Србије, планска решења у области путног саобраћаја су активности на:
– коридору државног пута I реда, (аутопутски коридор) Баточина – Крагујевац – Кнић – веза са аутопутским правцем Краљево – Чачак (Е-761, М-5);
– државном путу I реда Мали Пожаревац – Младеновац – Топола (М-23), у наставку пут Топола – Рудник (Р-126), веза са планираним аутопутским правцем Београд – Јужни Јадран;
– државном путу I реда, Лазаревац – Аранђеловац – Топола (рехабилитација) и путном правцу Марковац – Свилајнац – Деспотовац – Бор (М-4, Р-103) (рехабилитација и доградња);
– завршетку изградње обилазница: међу којима су и обилазнице Крагујевац, Крушевац, Краљево и Нови Пазар.
л) Железничка мрежа и објекти. ППРС планира се реконструкција, изградња и модернизација постојећих пруга Коридора 10 у двоколосечне пруге високе перформансе за мешовити (путнички и теретни) саобраћај, комбиновани транспорт и пројектоване брзине од 160 km/h, а где год је то могуће 220 km/h. Магистрална пруга Е-85 Лапово – Крагујевац – Краљево – Косово Поље – Ђенерал Јанковић – државна граница, планира се као ревитализована и модернизована једноколосечна пруга са изградњом двоколосечне деонице Лапово – Крагујевац – Краљево. Планира се ревитализација и модернизација постојећих једноколосечних пруга, са изградњом капацитета за повезивање значајних корисника железничких услуга. Ово се односи и на правац: Сталаћ – Краљево – Пожега. Планира се допуњавање – ширење железничке мреже, а међу приоритетима су и следеће нове пруге: Младеновац – Аранђеловац – Топола – Горњи Милановац – Чачак и Рашка – Нови Пазар.
љ) Интермодални транспорт и логистички центри. У Крагујевцу се налази слободна зона, и она представља генератор развоја подручја и региона. ППРС предлаже се више потенцијалних локација интермодалних терминала и логистичких центара, између осталих и у: Јагодини, Крагујевцу и Краљеву. 
м) Енергетска инфраструктура. Пројектом изградње система продуктовода кроз Републику Србију, између осталих планира се и правац Панчево – Смедерево – Јагодина – Ниш. Систем продуктовода подразумева и изградњу више терминала, од којих се један налази у Јагодини. Основу гасоводног система чини магистрални гасовод Хоргош – Сента – Госпођинци – Батајница – Велика Плана – Параћин – Појате – Ниш са системом доводних и разводних гасовода и градских дистрибутивних мрежа средњег и ниског притиска. У наредном периоду предвиђа се и градња нових гасовода у централној Србији. Потписан је меморандум о изградњи транспортног гасовода „Јужни ток”. Правац који ће магистрални гасовод „Јужни ток” имати у Републици Србији биће дефинисан студијом изводљивости. У ППРС у периоду до 2014. године у складу са плановима јавних предузећа енергетске инфраструктуре, предвиђају се следећи приоритетни пројекти: изградња нових водова и трансформаторских станица или проширења постојећих ТС снаге 400 kV, 220 kV и 110 kV, као и даљи развој електродистрибутивних мрежа.
Табела 4. Стратешки приоритети међу пројектима енергетске инфраструктуре




Приоритет


Назив стратешког пројекта


Одговорност за реализацију






Доградња у постојећим објектима




I/II


ТС 400/220/110 kV Краљево 3


ЈП „Електромрежа Србије”




Изградња нових трансформаторских станица и далековода




I/II


ДВ 400 kV Краљево 3 – Крагујевац 2


ЈП „Електромрежа Србије”




Реконструкција постојећих објеката




0


ТС 220/110 kV Крушевац 1


ЈП „Електромрежа Србије”




Повећање инсталисане снаге




I/II


ТС Јагодина 4


ЈП „Електромрежа Србије”




н) Водопривреда и водопривредна инфраструктура. Основни циљ је оптимизација интегралних водопривредних система на јединственом водопривредном простору Републике Србије и усклађивање њиховог развоја са циљевима очувања животне средине и других корисника простора. Концепција развоја, уређења и заштите водних ресурса се заснива на принципу да се регионалним системима доводи само недостајућа вода, уз рационално и еколошки одрживо коришћење постојећих локалних изворишта. Регионални системи за снабдевање водом највишег квалитета се реализују регионалним системима за снабдевање водом насеља и индустрија које захтевају воду највишег квалитета.
Табела 5. Регионални системи за снабдевање водом




Систем


Подсистеми (ПС), изворишта (И), подземне воде (ПВ), акумулације (ак), насеља (Н)




Ибарско-шумадијски


ПС: Студеница – Лопатница – И: акумулације + алувиони, Н: Краљево, Врњачка Бања, Шумадија до Раче и Аранђеловца; ПС: Рашка – И: Рашка (врела), Вучинић, Бела Вода (Људска река), Н: Нови Пазар – Рашка




Расинско-поморавски


И: Ћелије, алувиони, Равна река и Забреге; Н: Крушевац, Александровац, Варварин, Параћин, Ћуприја




У функционалном и управљачком погледу, у ППРС су издвојени речни системи са кључним вишенаменским објектима. У речним системима реализују се објекти и мере који обезбеђују њихово деловање. На подручју обухвата Просторног плана налазе се следећи речни системи:
Табела 6. Речни системи




Речни системи


Кључне постојеће акумулације и објекти


Кључне нове акумулације, објекти и мере




Западна
Морава


Газиводе, Гружа, Ћелије, Врутци, Батлава, Међувршје; Сврачково (у изгр.)


Рибариће + Ибарска каскада, Роге, Велика Орловача, Скрапеж, Студеница, Лопатница, Ношница, довод из Увца у Велики Рзав




Велика
Морава


Регулација корита, заштитне касете


Моравска каскада ХЕ + интегрално уређење долине, постројења за пречишћавање воде (ППОВ) у свим насељима у долини




Према ППРС планиране су акумулације првог приоритета, чије просторе треба сачувати за њихову реализацију. На територији општина и градова обухваћених предметним Просторног плана налазе се следеће:
Табела 7. Акумулације




Акумулација


Река


Насеље


Vmax (106) m6


КНУ (mnm)


Намена






Рибарићи


Ибар


Тутин


51


780


Е, П,О, Р,Т




Вучиниће


Људска река


Нови Пазар


45


667


В, И,Е, П,О, Р,Т




Бела Стена


Лопатница


Краљево


65


460


В, Е,П, О,Р, Т




Забреге


Црница


Параћин


25


335


В, И,Е, П,О, Р,Т




Дрезга


Угљешница


Крагујевац


12,9


277


В, И,П, О,Р, Т




Бељаница


Ресава


Деспотовац


40


560


В, И,Е, Н,П, О,Р, Т




Легенда: В – снабдевање водом становништва, И – снабдевање индустрије, Е – енергетика, Н – наводњавање, П – заштита од поплава, О – оплемењавање малих вода, Р – рибарство, Т – одрживи туризам (строго у складу са иновираним законом и правилницима о заштити вода).
Међу стратешким приоритетима до 2014. године у области развоја водопривредне инфраструктуре дати су: водоснабдевање – обнова мрежа свих водовода (смањење губитака на мање од 20%), обнова постројења за пречишћавање воде (ППВ): Мајдево (Крушевац), Краљево, ширење Расинског система ка Параћину; канализациона инфраструктура – реконструкција и проширење обухвата постојећих система као припрема за изградњу ППОВ; заштита вода – обнова постројења за пречишћавање отпадних вода (ППОВ) Крагујевца, реализација ППОВ у насељима са највећим утицајима на изворишта или на угрожене водотоке: Брус, ШИК Копаоник, Нови Пазар, Краљево и Крушевац.

2) Просторни план подручја инфраструктурног коридора ауто-пута Е-75, деоница Београд – Ниш („Службени гласник РС”, број 69/03)
У обухвату Просторног плана подручја инфраструктурног коридора ауто-пута Е-75, деоница Београд – Ниш (у даљем тексту: ПППИСК Е-75), налазе се територије општина Лапово, Баточина, Свилајнац, Ћуприја, Параћин и Ћићевац и Града Јагодине. ПППИСК Е-75 садржи смернице и препоруке за усмеравање развоја и планирање коришћења, организације и изградње простора у непосредном окружењу инфраструктурног коридора ауто-пута Е-75, које обухвата простор захваћених градова и општина.
а) Ваздушни саобраћај. Постојећа примарна мрежа аеродрома укључује аеродроме „Сурчин–Београд” и „Ниш”. Секундарну мрежу аеродрома на подручју ПППИСК Е-75 чине постојећи аеродром Давидовац и планирани аеродром Јагодина, а у окружењу постојећи аеродроми Лисичији Јарак код Београда, Радинци код Смедерева и Рудине код Смедеревске Паланке.
б) Бициклистички саобраћај. Европска бициклистичка федерација покренула је пројекат мреже бициклистичких стаза кроз Европу. Коридор Источно-европске бициклистичке трансверзале број 11 пружаће се кроз Србију од Хоргоша – Сенте – долином Тисе – Зрењанина – Панчева – Ковина – Смедерева – долином Велике и Јужне Мораве ка Републици Македонији.
в) Развој туризма. За остваривање функција туризма значајно ће бити формирање информативно пропагандних пунктова у склопу пратећих и функционалних садржаја ауто-пута (на пример уз петље у Београду, „Мали Пожаревац”, „Смедерево”, „Марковац”, „Крагујевац”, „Параћин”, „Појате” и „Алексинички рудници”) за анимирање транзитних домаћих и страних туриста о значајним туристичким дестинацијама источне и средишње Србије.
г) Функционални садржаји у коридору ауто-пута Е-75. Базе за одржавање пута са улогом сервисирања свих потребних радова зимског и летњег одржавања пута, у коридору ауто-пута Е-75 деоница Београд – Ниш, поред осталих предвиђене су и базе за одржавање пута: „Баточина” (око km 695+000) са десне стране ауто-пута, северозападно од петље „Крагујевац”, у функцији одржавања дела ауто-пута од петље „Велика Плана” до петље „Ћуприја” у дужини од око 56,5 km и „Ражањ” (око km 765+385) са леве стране ауто-пута, западно од петље „Ражањ”, у функцији одржавања дела ауто-пута од петље „Ћуприја” до петље „Алексиначки рудници” у дужини од 56 km.
Пратећи садржаји за потребе корисника у саобраћају
а) Одморишта. У коридору ауто-пута Е-75 деоница Београд – Ниш предвиђено је укупно 36 одморишта, од тога на простору обухваћеном Просторним планом су: планирана самостална обострана смакнута одморишта „Брзан” десно и лево (око km 697+500); планирана самостална обострана смакнута одморишта „Кочино село” – десно и лево (око km 712+500); планирана самостална обострана смакнута одморишта „Ћуприја” десно и лево (око km 732+000); постојеће самостално обострано смакнуто одмориште „Крећибинац” десно (око km 747+500) и планирано „Лебина” лево (око km 744+500); постојеће одмориште „Рубин” десно (око km 753+000 са неповољном локацијом на излазном краку петље „Појате” према Нишу) са привременом наменом до реализације комплекса мотела Рубин 2 на km 755+000 и планирано самостално одмориште „Брачин” лево (око km 757+000); планирана самостална обострано смакнута одморишта „Јасење” десно (око km 773+000) и „Липовац” лево (око km 772+000).
б) Бензинске станице. На деоници од Бубањ Потока до Трупала, предвиђено је укупно 28 бензинских станица (БС). Од тога на простору који обухвата Просторни план су следеће: планирана самостална БС „Багрдан” (лево, око km 708+000); планирана самостална обострано смакнута БС „Јагодина 1 – Конвој” (десно, око km 718+800) и планирана „Јагодина 2” (лево, око km 718+000); постојећа самостална обострано смакнута БС „Параћин 1” (лево, km 736+300) и „Параћин 2” (десно, km 735+750); планирана самостална обострано смакнута БС „Појате 2” (десно, око km 755+000) и постојећа „Појате 1” (лево, km 753+200); планирана самостална БС „Ражањ” (лево, око km 767+500). 
в) Мотели. На простору који је у обухвату Просторног плана налазе се: постојећи мотел „Стари Храст” (десно, km 684+850); постојећи мотел „Кошута” (десно, km 695+100); планирани мотел „Багрдан” (лево, око km 707+570); планирани мотел „Конвој” (десно око km 718+800); постојећи мотел „Раваница” (десно, km 729+537); обострано смакнути постојећи мотел „Рубин 1” (лево, km 753+200) и планирани мотел „Рубин 2” (десно, km 755+000).
г) Положај коридора магистралних и прикључних железничких пруга. На подручју ПППИСК Е-75 задржавају се све постојеће железничке пруге са службеним местима и индустријским колосецима, а који се односе на магистралну међународну пругу Београд – Ниш са свим прикључним пругама и осталим железничким инфраструктурним садржајима. За реализацију постављених техничко технолошких параметара, планирана је реконструкција и модернизација магистралне пруге Београд – Ниш корекцијом ограничавајућих делова пруге и мањим одступањима ради исправљања радијуса кривина и то: између железничких станица „Велика Плана” и „Ћићевац” задржава се постојећи коридор и реконструише двоколосечна пруга, (са изградњом другог колосека у дужини од 2 km и новог моста преко Мораве у Ћуприји); од Ћићевца до Ђуниса планира се изградња новог дела двоколосечне пруге у дужини од око 19 km са делом у тунелима. Планира се изградња, реконструкција и модернизација неких железничких праваца: између железничких станица „Лапово” и „Крагујевац” задржава се и реконструише постојећа једноколосечна пруга и планира изградња другог колосека пруге за саобраћај возова са брзинама до 120 km/h. Постојећа станица „Лапово” ће се реконструисати. Од Параћина ка Бољевцу и Зајечару планира се изградња нове једноколосечне пруге за саобраћај возова брзине до 120 km/h.
д) Положај коридора магистралног гасовода. Положај коридора магистралног гасовода у инфраструктурном коридору у највећој мери прати коридор ауто-пута Београд – Ниш заобилазећи насељена места, и то:
– од Великог Орашја до Параћина (главни разводни чвор – скраћено ГРЧ „Велико Орашје” до Параћина) магистрални гасовод МГ-08 највећим делом своје трасе пружа се са леве стране коридора ауто-пута између ауто-пута и реке Велике Мораве, са изузетком деонице код Багрданског теснаца, где се пружа са десне стране ауто-пута од насеља Багрдан до Ланишта, преко брда Липар и поново се враћа на источну леву страну ауто-пута до Параћина;
– од Параћина до Појата (ГРЧ „Параћин” – ГРЧ „Појате”) магистрални гасовод МГ-09 се пружа са леве стране коридора ауто-пута до насеља Стрижа, када прелази на десну страну и иде паралелно са ауто-путем, оптичким каблом и путем Р 214 до ГРЧ „Појате” где се одваја разводни гасовод РГ 09–04.
ђ) План везе ауто-пута Е-75 са окружењем. Везе ауто-пута Е-75 са окружењем оствариваће се путем петљи и денивелисаних укрштаја, који су дати у ПППИСК Е-75. У обухвату ПППИСК Е-75 су следеће петље: петља Марковац (km 684+822); планирана петља Марковац (km 686+550); петља Лапово (km 691+186); петља Крагујевац (km 695+003); петља Јагодина (km 716+925); планирана петља Јагодина југ (km 722+068); петља Ћуприја (km 729+730); петља Параћин (km 740+462); петља Појате (km 752+512).
е) Денивелисани укрштаји. Денивелисаним укрштањима обезбеђује се квалитетно повезивање и проходност локалне саобраћајне мреже на подручју ПППИСК Е-75, путем пропуста изнад или испод ауто-пута Е-75. Предлог за побољшање постојећих денивелисаних укрштаја и планирани денивелисани укрштаји утврдиће се одговарајућим урбанистичким планом, а на основу критеријума датим у ПППИСК Е-75.
ж) План веза магистралних оптичких каблова са окружењем. Везе магистралних оптичких каблова од Београда до Ниша са окружењем оствариће се приводима оптичких каблова, чиме се обезбеђује повезивање између:
– националних телекомуникационих чворова и то: Београда и Ниша у коридору ауто-пута; Крагујевца са Нишом и Београдом (km 694+673, од ауто-пута у коридору пута М 1.11);
– регионалних чворова са националном телекомуникационом мрежом. У тој групи су: привод Јагодина (km 717+026) и привод Параћин (km 737+855);
– крајњих локалних телекомуникационих чворишта са својим регионалним чворовима. Поред осталих, ту су планирани приводи: Лапово, Свилајнац, Ћуприја, Стрижа, Сикирица, Појате, Ражањ, Брачин, Шетка, Витошевац, Скорица и Прасковац.
з) План веза електроенергетске инфраструктуре са окружењем. Везе електроенергетског инфраструктурног система са окружењем оствариваће се повезивањем трансформаторских станица – ТС (110/35 kV, 220/110 kV, 400/220 kV, 400/110 kV) са преносном мрежом далековода и то: ТС и 400 kV далеководи: од ТС „Крагујевац 2” 400 kV далековод бр. 423 до: а) ТС 400/110 kV „Јагодина 4” и б) ТС 400/220/110 kV „Ниш 2”, као и од ТС „Крагујевац 2” 400 kV далековод број 423 до ТС 400/220 kV „Обреновац А”; ТС и 220 kV далеководи: од ТС „Крушевац 1” – ТС „Ниш 2” далековод 220 kV бр. 226, од ТС „Крушевац 1” 220 kV далековод број 214 до: а) ТС „Краљево 3” и б) ТС „Пожега”, од ТС „Краљево 3” – ТС „Чачак 3” далековод 220 kV број 297/1; велики број ТС и 110 kV далековода. 
и) Заштићена природна добра. На подручју ПППИСК Е-75 у Граду Јагодини, на подручју КО Кочино Село налази се заштићено природно добро – природна реткост ботаничког карактера „Храст Коче Капетана” – храст лужњак.
ј) Непокретна културна добра. На подручју ПППИСК Е-75 налазе се заштићена културна добра великог значаја: у општини Ћуприја – знаменито место, шанчеви из Првог српског устанка на Иванковцу и у општини Параћин – Карађорђево брдо.
к) Kоришћење и заштита система за снабдевање становништва водом. У инфраструктурном коридору предвиђено је коришћење магистралних цевовода следећих регионалних система за снабдевање становништва водом, утврђених ППРС:
– Ибарско-шумадијског регионалног система, који ће, поред локалних изворишта и фабрике воде „Гружа”, користити и воде Лопатнице и Студенице у оквиру јединственог система за снабдевање становништва Шумадије водом, у будућности ће се снабдевати водом насеља на територији општина Баточина и Лапово, поред ослањања на подземне воде изворишта „Брзан”;
– Расинско-поморавског регионалног система, који ће се, поред постојећег коришћења подземних вода, ослањати и на изграђену водоакумулацију „Ћелије” на Расини и планиране водоакумулације „Равна Река” на Ресави и Забреге на Црници, снабдеваће се водом насеља на територији општина Свилајнац, Ћуприја, Параћин и Ћићевац и Града Јагодине.
Предвиђени и магистрални цевоводи у изградњи (Београд – Врчин –Младеновац, Трновче – Велика Плана – Смедеревска Паланка и краци регионалних система од Расине према Ћићевцу и од Моравице – Бресја према Ражњу) регионалних система ће се по правилу смештати у непосредној близини саобраћајница, ради лакшег одржавања у експлоатацији.
3) Просторни план подручја посебне намене Парка природе „Голија” („Службени гласник РС”, број 16/09)
Просторни план подручја посебне намене Парка природе Голија (ППППН ППГ) укупне површине 93.866 ha утврђује основе организације, коришћења, уређења и заштите подручја Парка природе „Голија” (у даљем тексту: ПП „Голија”), Резервата биосфере Голија – Студеница и заштитне зоне на делу Рашког управног округа за период до 2021. године. ПП „Голија”, у укупној површини од 751,83 km², а по основу критеријума заштите природних вредности, зониран је на три степена заштите и то: I степен – 0,74%, II степен – 5,16% и III степен – 94,10%. Резерват биосфере1 у целини је у границама ПП „Голија”, и сва просторна решења и правила која се односе на заштиту и уређење ПП „Голија”, примењују се у идентичном смислу и за територију Резервата биосфере. Део површине који је обухваћен границама ППППН ППГ, а који се налази изван граница ПП „Голија”, и који се сматра заштитном зоном у смислу постојећих законских и међународних дефиниција (осим ако посебним одредбама појединих закона није друкчије одређено), у надлежности је локалне самоуправе.
ППППН ППГ на територији града Краљева обухвата 22.977 ha (од чега 11.550 ha припада делу ПП „Голија”, односно делу Резервата биосфере Голија – Студеница, и који обухвата целе КО Брезова, Бзовик, Врх, Долац, Дражиниће, Милиће, Река, Рудно и делове КО Савово, Орља глава, Ушће, Засад, а 11.427 ha, припада заштитној зони); на територији Града Новог Пазара обухвата 4.926 ha (целе КО Драмиће, Кузмичево, Мухово, Раст, Радаљица, које припадају ПП „Голија”); а на територији општине Рашка обухвата 12.623 ha (целе КО Биниће, Боровиће, Градац, Крушевица, Плешин које припадају ПП „Голија”).
Зонирање подручја према утврђеним режимима заштите утврђено је на основу Уредбе о заштити Парка природе Голија („Службени гласник РС”, бр. 45/01 и 47/09, у даљем тексту: Уредба о заштити ПП „Голија”) и Студије Завода за заштиту природе Србије. Основна систематизација режима, степена заштите природе/приоритетне намене простора преузета је на основу Уредбе о заштити ПП „Голија”, а мере и услови/правила заштите дати су у складу са Законом о заштити животне средине („Службени гласник РС”, бр. 135/04, 36/09, 36/09 – др. закон, 72/09 – др. закон и 43/11 – УС), информацијама и подацима из међународних конвенција и на основу студијског и експертског материјала који је рађен за потребе ППППН ППГ. Уз Уредбу о заштити ПП „Голија”, која је одредила локалитете и зоне заштите, Просторним планом се утврђују и нове површине и локалитети који уживају посебан статус и посебне видове заштите који би се и потврдили ревизијом Уредбе о заштити ПП „Голија”.
Правила развоја, заштите, уређења и коришћења подручја у ППППН ППГ приоритетно се усаглашавају са активним мерама заштите природне и културне баштине и одрживим газдовањем ресурсима, а посебна пажња је посвећена успостављању функционалне везе са заштићеним подручјем. Поред заштите простора, природног и културног наслеђа као основног предмета и циља, ППППН ППГ предвиђа развој туризма, који би поред пољопривреде, шумарства, производње базиране на локалним ресурсима и пружања услуга, требало да буде главни извор прихода локалних заједница и основа просторног развоја Голије. Такође, ППППН ППГ као стратешко опредељење истиче дефинисане постулате заштите и развоја: заштита свих природних и створених вредности подручја, рационално и одрживо коришћење ресурса и интегрални однос у планирању и управљању свим ресурсима.
–––––––––––––––
1 Проглашен Актом Интернационалног координационог савета MAB програма UNESCO-а (2001).
4) Просторни план подручја посебне намене система продуктовода кроз Републику Србију Сомбор – Нови Сад – Панчево – Београд – Смедерево – Јагодина – Ниш („Службени гласник РС”, број 19/11)
У Просторном плану подручја посебне намене система продуктовода кроз Србију (у даљем тексту: ППППН СПС) дефинисана су начела просторног уређења, циљеви просторног развоја, организација, заштита, коришћење и намена простора, као и други елементи значајни за подручје коридора система продуктовода 
чија планирана траса повезује складишно-диструбитивне центре Сомбор, Нови Сад, Панчево, Смедерево, Јагодину и Ниш. При томе, обухват Просторног плана подразумева површину под цевоводним системом продуктовода са припадајућим површинама чворишта и местима укрштања са другим инфраструктурним системима, терминалима, као и подручјима који су у непосредној физичкој и функционалној вези са коридором (заштитни појас и објекти и површине које је неопходно штитити од негативних утицаја коридора), односно утицајним зонама.
Од укупне површине планираног подручја ППППН СПС која износи 409.300 ha, подручју Просторног плана припада 44.760 ha и то на територији: општине Лапово (КО Лапово) – 5.500 ha, општине Баточина (КО Брзан) – 2.898 ha, општине Свилајнац (КО Радошин и Војска) – 2.995 ha, Града Јагодине (КО Багрдан – село, Дубока, Јагодина, Кончарево, Кочино Село, Ланиште, Милошево, Рајкинац, Ракитово и Рибаре) – 12.459 ha, општине Ћуприја (КО Мијатовац, Остриковац, Супска, Ћуприја – град и Ћуприја ван града) – 8.408 ha, општине Параћин (КО Дреновац, Главица, Горње Видово 2, Крежбинац, Лебина, Параћин, Параћин град, Ратаре, Сикирица, Стрижа и Текија) – 10.734 ha и општине Ћићевац (КО Плочник и Појате) – 1.766 ha. 
Основни задатак ППППН СПС је да се изградњом система продуктовода обезбеди стабилно снабдевање потрошача нафтним дериватима, уз стварање планског оквира за израду нових и ревизију постојећих просторних и урбанистичких планова и за израду и доношење других планова, програма и техничке документације. Реализација продуктовода је предвиђена у три фазе при чему друга фаза подразумева изградњу деонице Смедерево – Јагодина (у дужини од 92,3 km) и Јагодина – Ниш (у дужини од 102,1 km) која ће пролазити кроз планско подручје са терминалом Јагодина (у зони ауто-пута Е-75 Београд – Ниш и нове индустријске зоне „Јагодина” – 18,35 hа), а од значаја ће бити и терминал Ниш (уз постојеће складиште НИС Петрола – 5,03 ha), јер би њему гравитирало подручје Расинског управног округа.
При том, поменута деоница конципирана као једноцевни систем за транспорт моторних горива се на територији Просторног плана води највећим делом у коридору ауто-пута Е75 Београд – Ниш и то углавном испод пољопривредног земљишта на прописаном растојању од објеката, водотока, путева, гасовода и железничких пруга.
5) Просторни план подручја посебне намене Националног парка „Копаоник” („Службени гласник РС”, број 95/09)
Подручје Просторног плана подручја посебне намене Националног парка „Копаоник” укупне површине 32.670 hа (у даљем тексту: ППППН НПК) обухвата подручје Националног парка Копаоник (у даљем тексту: НПК) са зонама заштите, на деловима територија општина Рашка, Брус и Лепосавић. На територији Просторног плана, ППППН НПК утврђује основе организације, коришћења, уређења и заштите подручја на делу Рашког (општина Рашка – 18.285,01 hа у КО Бадањ, Јошаничка Бања, Копаоник, Кремиће, Лисина, Раковац, Семетеш, Тиоџе, Црна Глава, Шипачина) и Расинског управног округа (општина Брус – 10.165,99 hа у КО Бозољин, Брзеће, Гочманци, Кнежево, Крива Река, Ливађе, Паљевштица, Равниште). Подручје НПК обухвата укупну површину од 12.106,03 hа, од чега на територији општине Рашка 7.886,47 ha (у деловима десет катастарских општина), а на територији општине Брус 4.219,56 ha (у деловима осам катастарских општина). Оно је подељено по степенима заштићености на три основне зоне заштите – I, II III, а око њега је предвиђена заштитна зона која захвата укупно 20.538,27 ha, од чега 10.379,23 ha у оквиру општине Рашка и 5.945,17 ha у оквиру општине Брус.
Статус НПК утврђен је Законом о националним парковима („Службени гласник РС”, бр. 39/93, 44/93 – исправка, 53/93 – др. закон, 67/93 – др. закон, 48/94 – др. закон и 101/05 – др. закон, престао да важи: 36/09, осим појединих одредби), према чијим одредбама је НПК стављен под заштиту као подручје посебних природних вредности и одлика од еколошког, научног, културног, образовног и здравствено-рекреативног значаја. Главни предмет ППППН НПК је очување, ревитализација и културолошко коришћење природних добара, уз развој туризма и комплементарних активности као развојне базе локалног становништва. При томе се у њему интегрално третирају природа, културна баштина и животна средина подручја као најзначајнији физички оквири назначеног третмана природне баштине.
Развој, уређење и коришћење подручја које је обухваћено ППППН НПК су условљени критеријумима, условима и режимима заштите и културолошког коришћења НПК, првенствено у границама подручја НПК, а затим и у границама зоне његове непосредне заштите. Наведена условљеност заснива се на одрживом капацитету простора НПК, у чијој евалуацији су се синтетизовале еколошке, културолошке, социјалне и економске компоненте одрживог развоја читавог планираног подручја. Овај концепт односи се на потребу максималног степена коришћења простора на начин који неће знатније угрозити његове природне и традиционално створене средине, а уз оптимално очување, унапређење и ревитализацију природних и непокретних добара, али и локалног становништва, његовог етно-идентитета, етно-традиције и производње у контексту развоја савременог планинског туризма и комплементарних активности.
6) Просторни план подручја посебне намене специјалног резервата природе Увац („Службени гласник РС”, број 83/10)
Подручје Просторног плана посебне намене специјалног резервата природе Увац (у даљем тексту: ППППН СРП „Увац”) налази се у крајњем југозападном делу Републике Србије и једним делом се граничи са Црном Гором, а у обухвату Просторног плана су делови општине Тутин (седам КО) и Града Новог Пазара (једна КО), у Рашком управном округу.
Општи циљеви заштите, уређења и одрживог развоја подручја ППППН СРП „Увац” јесу: заштита и одрживо коришћење природних и културних добара и стратешких природних ресурса; очување и заштита животне средине и предела; просторна и функцијска интеграција подручја са регионалним окружењем, јачањем привредних, саобраћајних и других веза; уравнотеженији развој подручја, усклађен са режимима и мерама заштите природних добара и ресурса, принципима и критеријумима заштите животне средине; заштита егзистенцијалних интереса локалних заједница, унапређење квалитета живљења и привређивања локалног становништва и то стимулисањем постојећих и развојем нових делатности, у првом реду делатности везане за туризам као и комплементарне делатности – укључивањем у активности и послове на заштити природе и животне средине, обезбеђењем компензација за спровођење режима заштите природног наслеђа и ресурсне (водне) ренте; повећање саобраћајне доступности и отворености подручја, развојем мреже државних јавних путева; развој мреже насеља, јачањем функција и уређењем општинских и микроразвојних центара, очувањем и ревитализацијом сеоских насеља, унапређењем квалитета мреже општинских путева, водопривредне, енергетске и телекомуникационе инфраструктуре и мреже услуга и објеката јавних служби; стварање услова за одмор и рекреацију, као и едукацију урбаног становништва о природним и културним вредностима подручја; успостављање ефикасног система управљања заштитом и развојем подручја.
7) Просторни план подручја посебне намене просторне културно историјске целине Стари Рас са Сопоћанима („Службени гласник РС”, број 47/12)
Просторни план подручја посебне намене просторне културно-историјске целине Стари Рас са Сопоћанима (у даљем тексту: ППППН СРС) обухвата део територије Града Новог Пазара, и то целе катастарске општине Постење, Прћанова, Ботуровина, Видово, Војниће, Побрђе, Иванча, Шавци, Забрђе, Лукоцрево, Варево, Себечево, Слатина, Дољани и део катастарске општине Нови Пазар. Обухваћен је простор, укупне површине од 8.799 hа. Подручје Старог Раса са Сопоћанима представља у историјском, културном и географском смислу јединствену споменичку целину. 
Подручје ППППН СРС изложено је динамичним демографским кретањима и концентрацији привредних активности, ширењу насеља (грађевинских подручја) и бесправној изградњи, због чега је било неопходно утврдити просторне односе између активности и културно-историјских и других добара, у циљу утврђивања дугорочне основе за заштиту, уређење и одрживи развој подручја ППППН СРС.
Општи циљ израде ППППН СРС је управљање подручјем Стари Рас са Сопоћанима на начин којим се обезбеђује заштита, уређење и одрживи развој подручја, а у циљу обезбеђења интегралног приступа заштити културног предела, културног наслеђа и развоју локалне и шире заједнице. 
Посебне намене на подручју ППППН СРС, које су од значаја за утврђивање планских решења, су непокретна културна добра од изузетног значаја, проглашена домаћом регулативом и уписана на Листу светске културне и природне баштине UNESCO 1979. године. Она обухватају површину од 1032,78 hа, односно скоро 12% укупне површине Просторног плана.
На територији ове Просторне културно-историјске целине налазе се следећа непокретна културна добра – споменици културе: утврђење Рас – Градина, Петрова црква, манастири Ђурђеви Ступови и Сопоћани, као и други објекти који у историјско-географском, културном, уметничком и просторном погледу представљају јединствену и интегралну целину.
8) Просторни план подручја посебне намене система хидроелектрана на Ибру („Службени гласник РС”, број 58/12)
Просторни план подручја посебне намене система хидроелектрана на Ибру (у даљем тексту: ППППН СХИ) обухвата подручје које се налази на деловима територије Града Краљева и општине Рашка. Укупна површина подручја ППППН СХИ износи око 446 km².
На територији Града Краљева, ППППН СХИ обухваћене су целе катастарске општине: Баре, Богутовац, Бресник, Брезна, Гокчаница, Замчање, Маглић, Матаруге, Полумир, Прогорелица, Рудњак, Ушће, и Церје (укупне површине 405,78 km²). У општини Рашка, у обухвату ППППН СХИ су целе катастарске општине: Баљевац, Биљановац и Пискања (укупне површине 40,39 km²).
Подручје ППППН СХИ је претежно пољопривредно земљиште, шумовито са богатом флором и фауном. Са становишта културно историјских споменика ово подручје карактерише богато културно историјско наслеђе. Долина Ибра је кичма средњевековне Србије, тако да је дуж обала Ибра распоређен велики број манастира, градова и објеката средњевековне Србије. Дуж целе деонице реке Ибар (Краљево – Рашка) ниско у долини постављени су железничка пруга Краљево – Косовска Митровица и државни пут М-22.
Долина Ибра са притокама својим регионалним идентитетом, капацитетом и потенцијалима, требало би да постане један од најважнијих коридора економског и социјалног развоја овог дела Републике Србије.
Основни циљ израде ППППН СХИ јесте дефинисање планског основа за организацију, коришћење, уређење и заштиту простора у делу долине (клисуре) реке Ибар, који треба да доведе до организованог активирања хидропотенцијала, изградње хидроелектрана и усмеравања даљег просторног развоја у оквирима одрживости.
Општа концепција просторног развоја заснива се на интегралном методу планирања подручја посебне намене, на принципима одрживог развоја. Коришћење хидропотенцијала као доминантне посебне намене (енергетика), омогућава дефинисање интегралних планских решења (саобраћај, туризам, заштита природних и културних добара, развој села, интегрисање и повећање приступачности неприступачних подручја и слично).
На подручју ППППН СХИ планирана је изградња система од десет хидроелектрана: ХЕ Лакат, ХЕ Маглич, ХЕ Добре Стране, ХЕ Бела Глава, ХЕ Градина, ХЕ Церје, ХЕ Главица, ХЕ Ушће, ХЕ Гокчаница и ХЕ Бојанићи.
У оквирном временском хоризонту од пет година предвиђа се изградња и пуштање у рад целокупног планираног система од десет хидроелектрана. ППППН СХИ одређене су површине јавне намене (брана, акумулација, саобраћајнице и разводна постројења 110 kV) и дат је списак катастарских парцела.
Ради стварања услова за реализацију хидроелектрана на реци Ибар планирано је редефинисање саобраћајног система и делимично измештање трасе државног пута првог реда М-22.
Изградња хидроелектрана и формирање акумулација у непосредној долини Ибра отварају нове могућности и представљају нови потенцијал за даљи развој туризма на планском подручју.

4. Скраћени приказ и оцена постојећег стања (потенцијали, ограничења, SWOT анализа)
4.1. Постојеће стање
4.1.1. Природни услови и ресурси
4.1.1.1. Геоморфолошке одлике
Географски гледано, планско подручје подељено је између две велике регије Србије – перипанонске средишње Србије, којој припадају градови и општине у саставу брежуљкасте Шумадије, и долинских заравни Западног и Великог Поморавља, и планинско-котлинске регије, са брдско-планинским областима Старог Влаха и Рашке.
Планско подручје одликује сложена морфологијa терена са брдско-планинским рељефом (Копаоник, Рогозна, Голија, Јастребац, Жељин, Чемерно, Гоч, Рудник, Јухор, Бељаница, и друго) и композитним долинама Велике, Западне и Јужне Мораве, Ибра, Расине, Ресаве, Рашке и њихових притока. Ту се прожимају обележја централне и јужне перипанонске Србије (Шумадија, Велико и Западно Поморавље) и планинске Србије (Старовлашко-рашка висија, Копаоничке планине, део Карпатско-балканских планина) са бројним предеоним целинама: Темнић, Левач, Гружа, Хомоље, Лепеница, Јасеница, Жупа, Пештер и другим.
Посматрајући од севера ка југу, терен се постепено смењује од ниских речних површи, преко нижих и средњих планина до високих планинских простора са њиховим заравнима. С обзиром на величину територије коју обухвата, изражене су велике разлике детерминисане природним условима и надморским висинама.
4.1.1.2. Геолошке одлике
Простор обухваћен Просторним планом у геотектонском смислу је смештен унутар двеју тектоностратиграфских јединица. На истоку то је српско-македноска маса, а на западу композитни теран вардарске зоне. Граница се протеже линијом Крагујевац – Трстеник – Куршумлија и углавном је прекривена млађим седиментима. Литолошка грађа и сложени процеси у геолошкој прошлости погодовали су стварању услова за настанак разноврсних типова лежишта минералних сировина.
1) Металичне минералне сировине
Од металичних сировина присутне су појаве и лежишта гвожђа, бакра, олова и цинка, затим хрома, волфрама, молибдена и калаја. Од лежишта гвожђа најинтересантније је тренутно скарновско лежиште Сува Руда у оквиру Копаоничког гранитоида. Остале појаве, као што су „оолитске руде Шумадије”, на потезу од Београда до Гледићких планина и Липовац код Аранђеловца, никад нису потпуно валоризоване, а затворено лежиште Суво Рудиште код Панчићевог врха на Копаонику, би се, уз одговарајуће додатне радове на повећању безбедности посетилаца, могло укључити у туристичку понуду. Лежишта олова и цинка се појављују на Котленику и Жељину, али су најинтересантнија она у околини Рашке – Саставци и Кижевак. Будућа истраживања би требало првенствено овде да буду усмерена. У Кремићкој реци, североисточно од Рашке, постоји неколико зона контактнометасоматске минерализације бакра и гвожђа. Овде се као пратеће компоненте јављају злато, волфрам и арсен. Зоне са грајзенским минерализацијама јављају се на потезу Букуља – Ваган, код Аранђеловца и на неколико локалности у изворишном делу Брзећке реке, на источним падинама Копаоника, од којих су најизраженије Гвоздац и Сребрнац. Део минерала из примарних лежишта концентрисан је и у наносима површинских токова. На деловима терена изграђеним од ултрабазичних магматита и серпентинита запажају се појаве хромита. Лежишта у перидотитском масиву Троглава, јужно од Краљева (Малињак и Видаков Превој), раније су и експлоатисана.
2) Неметаличне минералне сировине
Међу најзначајнијим неметаличним сировинама су цементни лапорци. Експлоатишу се у околини Новог Поповца и користе се у индустрији цемента. То су лежишта Трешња и Чокоће, са овереним резервама и за будуће проширење експлоатационих поља. Најзначајнија лежишта глина налазе се на северним падинама планине Букуље код Аранђеловца. То су квалитетне каолинске глине код Врбице, затим керамичке и ватросталне глине у околини Даросаве и Буковика. Ове сировине имале су велики значај за развој индустрије електропорцелана и шамота у Аранђеловцу. И на неким другим локалностима на подручју Просторног плана локално се експлоатишу глине као сировина за опекарску индустрију. На овом простору налазе се два најзначајнија азбестна лежишта у Србији. То су Страгари код Крагујевца и Корлаће код Рашке. За перидотитске масиве везана су често орудњења магнезита. Југозападно од Краљева то су лежишта и појаве у рејону Троглава и Богутовца, као и на Столовима, а западно од Рашке према Трнави најинтересантније је лежиште Столац. У Липници код Груже налази се једино респектабилно лежиште гипса и анхидрита у Србији. Лежиште је довољног капацитета да подмири домаће потребе, али је потражња мала (само у индустрији цемента), тако да се производња одвија са паузама. На североисточним падинама Копаоника постоји неколико локалности на којима се појављују зеолити и зеолитисани туфови. Највећи значај у данашње време има лежиште Игрош у коме се и одвија експлоатација туфова са клиноптилолитом. У Јарандолском басену, у околини Баљевца на Ибру, на локалитетима Побрђски поток и Пискања констатовани су борни минерали. Интересантне концентрације воластонита постоје у скарновима на Јарму, а граната на Гобељи. Оба лежишта се налазе на простору НПК, тако да њихова експлоатација није извесна.
3) Лежишта енергетских сировина
На теренима обухваћеним Просторним планом постоје значајна лежишта квалитетних угљева, од којих су нека у експлоатацији. Истичу се Сењско-Ресавски рудници, са активним лежиштима мрких угљева „Рембас” и „Стрмостен”, као и лежишта камених угљева Ибарског басена у околини Баљевца на Ибру. Најдетаљније испитане појаве уранске минерализације су оне на Букуљи код Аранђеловца. Концентрације пехбленде и аутунита у пегматитима су нарочито повећане на локалитетима Паун Стена и Циганкуља – Подгробље. Мање појаве урана појављују се и у стенама вулканског комплекса у околини села Борач.
4.1.1.3. Сеизмичке одлике
Према Сеизмолошкој карти Србије, публикованој 1987. године, која изражава максимални очекивани интензитет земљотреса (по модификованој МCS-64 скали) за повратни период од 100 година, са вероватноћом догађања од 63%, сеизмичким хазардом највише је угрожен западни, централно-источни и јужни део Просторног плана. Од укупне површине коју обухвата Просторни план, максималном очекиваном јачином земљотреса VII-VIII МCS повредиво је 57,05% територије (6.601,87 km²), интензитетом VIII-IX МCS 39,87% (4.613,69 km²), док је интензитетом IX-X МCS повредиво 3,09 % (357,13 km²) територије. Ако се анализа изврши за сваки округ, максималном очекиваном јачином земљотреса IX-X МCS угрожени су Поморавски и Расински управни округ. У Поморавском управном округу, 7,06% територије од укупне угрожене површине је са назначеним интензитетом, док код Расинског управног округа она захвата 6,5%. У Расинском и Рашком управном округу, највећи део територије повредив је максималном очекиваном јачином земљотреса VII-VIII МCS, док је код Шумадијског и Поморавског управног округа највећи део територије повредив максималном очекиваном јачином земљотреса VIII-IX МCS.
4.1.1.4. Хидролошке одлике
Територија обухваћена Просторним планом готово у потпуности припада сливу Велике Мораве. Изузетак је крајњи северозападни део, у надлежности општине Аранђеловац, који је део слива реке Колубаре. Њему припадају изворишни делови Турије, Пештана и Качера. Како по површини, тако и по водности, овом колубарском учешћу највише одговара заступљеност Јужне Мораве. Она се своди на изворишни део Топлице, слив Рибарске реке која дренира северне падине Јастрепца, као и непосредни део Јужне Мораве у Сталаћкој клисури. 
Посматрано уопштено, постоје три типа река које се издвајају по овој особини. Прве су оне које најмању поузданост отицаја имају у августу, друге у октобру, а треће у јануару. Првој групи, чији је представник Лепеница, припадају још и све десне притоке Велике Мораве (Црница, Раваница и Ресава). Одликују се изразито високом променљивошћу протицаја у августу (свуда је Cv преко 1,7), док су најстабилнији протицаји у јануару, септембру, затим у јулу и марту. Другој и уједно највећој групи река, коефицијент варијације је изразит у октобру и варира од 0,9 до 1,4. Осим Велике Мораве ту припадају и Ибар (сви профили), Рашка, Рибница, Западна Морава (Трстеник, Јасика), Расина, али и шумадијске реке, Лугомир и Белица. Међу њима има разлике, али оно што је заједничко, осим поменутог октобра, је то што су им најстабилнији отицаји у марту (у време највиших вода, то јест отапања снега), затим зими, генерално као и у јулу при малим водама. Последњој групи река припадају притоке Ибра низводно од Рашке. Одликују се најмањом варијабилношћу током године (ниједан месец нема Cv преко 1), при чему је најнестабилнији јануар, па затим август. Већом поузданошћу одликују се пролећни месеци, нарочито март, а за њим и јун. Просечна варијабилност од 0,6 знак је стабилности фактора који регулишу отицање вода.
4.1.1.5. Хидрогеолошке одлике
1) Подземне воде (за водоснабдевање) 
Хидрогеолошка карта указује на то да су водоносници са интергрануларним типом порозности формирани у оквиру алувијалних наслага Велике и Западне Мораве, као и неких мањих водотока. Генерално, ово су најперспективније зоне за захватање вода али и најризичније по питању заштите. У квантитативном смислу ово је мање значајна средина због мање специфичне издашности, али је са аспекта заштите од загађивања и сталности капацитета водозахватних објеката далеко повољнија. Пукотински тип порозности је такође заступљен, у оквиру комплекса магматских и метаморфних стена. У оквиру њега се формирају углавном слабије водоносне средине довољне превасходно за локално и индивидуално водоснабдевање. Карстно-пукотински тип порозности је веома битан и на захватању вода из њега се базира водоснабдевање великог броја насеља и појединачних потрошача. Воде су по правилу доброг квалитета али су веома подложне контаминацији са површине терена. Делови терена који се могу сматрати мање значајним и даље садрже одређене количине вода, али су водозахватни објекти углавном довољни само за индивидуално водоснабдевање. 
2) Збијени тип издани (интергрануларни тип порозности)
Алувијалне наслаге
За ову средину су везана изворишта Крагујевца (Брзан), са Quk 480 l/s, Трстеника (Прњавор) са Quk – 55 l/s, Свилајнцa (Деспотовачка бања) са Quk – 120 l/s, као и неких других насеља.
Неогене наслаге
Релативно мале количине вода које се могу добити појединачним водозахватним објектима усмеравају индивидуалне кориснике пре него водоводе ка њиховој експлоатацији. Ипак, треба издвојити Јагодину (Рибаре) са Quk – 250 l/s и Рековац (Доње Поље) са Quk 25 l/s, као примере успешног захватања вода из ових средина.
3) Карстно-пукотински тип издани (карстно-пукотинска порозност).
И поред тога што су ове средине, као и водоносници формирани у оквиру њих, подложни загађивању и веома брзом транспорту загађивача, за њих је везано водоснабдевање већег броја корисника. Треба издвојити Ћуприју (Немања и Света Петка) са Quk – 460 l/s, Деспотовац (Топлик) са Quk – 50 l/s и Нови Пазар (врело Рашке) са Quk – 500 l/s. Поред наведених и бројни индивидуални потрошачи користе воде мањих карстних врела и извора за задовољавање својих потреба. У вези са овом средином, свакако да треба апострофирати значајан број спелеолошких објеката који су директно или индиректно у вези са подземним водама.
4) Пукотински тип издани (пукотинска порозност). 
Пукотински тип издани је формиран на релативно великом делу простора обухваћеног Просторним планом. То су делови терена изграђени од изливних магматских стена, пирокластита, серпентинита, кристаластих шкриљаца и флиша. У хидрогеолошком смислу, ова средина је релативно скромна и омогућава индивидуално водоснабдевање мањих корисника. Ипак, повољна је чињеница да су воде формиране у њима добро заштићене од контаминације са површине, а режим истицања појава је мање више уједначен.
5) Термалне, минералне и воде за флаширање. 
Због специфичног геолошког састава Шумадија представља „најбезводнији” простор Србије, али се у њој налазе најпознатије пунионице угљокиселих минералних вода („Књаз Милош”, „Вода Врњци”, „Мивела” и друго), као и најпосећеније бање у Србији. Мање познат и мање атрактиван регион чини западни обод карпатобалканида са значајним резервама подземних вода из кречњака које својим квалитетом могу наћи широку примену у узгоју риба, као и за рекреативне сврхе. Ове воде су са повишеном температуром, релативно ниским садржајем растворених минералних материја, повољним условима заштите и постојећом инфраструктуром. Угљокиселе минералне и термалне воде везане су за ореол метаморфних стена око гранитоидних интрузија Букуље, Копаоника и Јастрепца, а термалне маломинералне воде за дацито-андезитске интрузије карпатобалканида где су главни колектори кречњаци.
4.1.1.6. Климатске одлике
Рашки, Моравички, Шумадијски и Расински управни округ се налазе у појасу умерено континенталне климе са мање или више израженим локалним карактеристикама. Средња годишња температура Крушевачког краја износила је 10,8°C, а у Крагујевцу 11°C. Најхладнији месец је јануар (Крагујевац – 0,1°C, Крушевац – 0,8°C), а најтоплији јул (Крагујевац 20,6°C, Крушевац 20,7°C). Највише средње месечне температуре у овом периоду на обе станице забележене су јула 1987. године (Крагујевац 23,6°C, Крушевац 23,3°C), а најниже јануара 1963. године (Крагујевац – 5,8°C, Крушевац – 6,1°C). 
Табела 8. Средња месечна и годишња температура ваздуха (°C), 1960–1990.




 


I


II


III


IV


V


VI


VII


VIII


IX


X


XI


XII


Год.




КГ


-0,1


2,2


6,3


11,3


16,1


19,0


20,6


20,2


16,7


11,4


6,4


1,8


11,0




КШ


–0,8


1,9


6,1


11,4


16,2


19,2


20,7


20,3


16,6


11,2


5,9


1,2


10,8




Анализа података годишњег тока показује да температура ваздуха има правилан ток. Међутим, разлике средњих месечних температура за један исти месец у посматраном периоду су знатне на ширем простору. Постоје разлике у температури између планинског, југозападног дела простора и котлина. Како источни део Пештерског поља припада овом простору, присутна је и појава температурне инверзије, односно изразито ниских температура на дну поља, нижих од оних на околним планинама. То је врло карактеристична појава за овај део Пештерске висоравни која се осећа током целе године.
Табела 9. Средња месечна количина падавина (mm) за период 1960–1990. године




 


I


II


III


IV


V


VI


VII


VIII


IX


X


XI


XII


Год.




КГ


43,9


39,4


44,2


56,4


78,8


86,0


58,6


45,1


44,2


38,3


57,7


55,0


647,6




КШ


41,1


38,7


44,4


49,4


73,8


84,7


68,0


53,3


48,1


38,2


48,2


47,6


635,4




Средња годишња сума падавина на станицама износила је 647,6 mm (Крагујевац) и 635,4 mm (Крушевац). Максимум падавина је у јуну (86 mm и 84,7 mm) и мају (78,8 mm и 73,8 mm), а минимум у октобру (38,3 mm и 38,2 mm) и фебруару (39,4 mm и 38,7 mm). Мале количине падавина у току зиме су последица малог садржаја водене паре у ваздуху и ниских температура ваздуха. Обзиром на расподелу падавина по месецима, овај крај припада континенталном плувиометријском режиму. 
Честина и правац дувања ветрова зависи од више фактора, од којих рељеф има најважнију улогу. Поред тога значајна је и вегетација, нарочито шумска, отвореност долина и котлина према правцу регионалних ветрова и регионалном распореду струјања ваздушних маса. 
Табела 10. Средње честине ветрова, тишина (‰) и одговарајуће брзине (m/s) за период 1960–1990.








N


NE


E


SE


S


SW


W


NW


C




КГ


Честина


86,5


34,5


12


72,5


99


113


32,5


104


447




Брзина


2,0


1,1


0,5


0,5


2,0


1,4


0,8


2,2






КШ


Честина


98


87


115


85


125


41,5


80,5


99,5


268




Брзина


2,1


1,5


1,9


1,9


1,6


1,2


2,0


2,5






Према вредностима годишњих честина праваца као и тишина, највећу учесталост у Крагујевцу имају ветрови из југозападног правца (113‰), а најмању из источног (12‰). Обратно је за Крушевац, најучесталији су ветрови из источног правца (115‰), а најмању честину имају из југозападног правца (41.5‰). 
Развијеније речне долине условљавају већу заступљеност ветрова из правца у коме се оне пружају. У Крушевцу највећу честину имају источни и западни ветрови, што приближно одговара правцу тока Западне Мораве. Великом заступљеношћу тишина одликује се добро заклоњено Крагујевачка котлина (447%).
4.1.1.7. Погодност простора за развој пољопривреде и могућности коришћења ресурса пољопривредног земљишта
Пољопривредне површине на планском подручју (677.597 hа) обухватају 58,5% укупне територије. Према подацима за 2008. годину, чиниле су свега 13,3% пољопривредних површина Републике Србије, односно 20,5% Централне Србије. Пољопривредно земљиште представља изузетан развојни потенцијал. На то указује податак да на овом простору 0,64 hа пољопривредне површине долази по становнику, што је на републичком нивоу готово дупло више од просека за земље ЕУ.
У структури коришћења пољопривредних површина доминантне су оранице са 53.68%. Посматрано по градовима и општинама планског подручја, оне су најзаступљеније у општинама Лапово, Баточина, Свилајнац и Варварин, лоциране на долинском тлу Велике Мораве, са преко 80% учешћа у пољопривредним површинама, а најмање су заступљене у општинама Тутин, Рашка, Брус и Граду Новом Пазару, чије територије придају планинском терену. Аналогно томе, општине са најмањим уделом ораница имају највише травнатих површина, ливада и пашњака, што је условљено тереном и другим природним условима, док на читавом простору обухватају око 36% пољопривредних површина. Воћњаци су на датом простору заступљени са 8,57%, највише у шумадијским и западноморавским општинама (Кнић, Крагујевац, Топола, Рековац, Врњачка Бања и Александровац), које су познате као део традиционалног воћарског рејона. Виногорје се пружа на свега 2% пољопривредног земљишта, али се по значају издваја у појединим општинама, као што су Топола, Александровац, Крушевац и Трстеник, те ће се у њима у правцу виноградарства одвијати специјализација пољопривредне производње по којој постају препознатљиви у ширим регионалним оквирима.
На подручју Просторног плана могу се идентификовати три велике целине са истим или сличним агроеколошким карактеристикама, у оквиру којих се може издвојити више подцелина чији склоп природних услова и традиције оријентише пољопривредну производњу:
– Брежуљкаста агроеколошка целина Шумадије представљена је благо заталасаним земљиштем, благим косама у којима су се усекле плитке долине бројних али кратких речних токова (Јасеница, Лепеница, Лугомир, Каленићка река, Гружа и других), са мноштвом површина флувио-денудационог порекла са којих се дижу „острвске” планине. Оивичена је речним токовима на западу Колубаре, на југу Западне Мораве, на истоку Велике Мораве, док северну границу шумадијског дела чини београдски регион. Обухвата општине: Аранђеловац, Баточина, Кнић, Лапово, Рача и Топола и Град Крагујевац. У морфологији Шумадије разликују се њен ниски, северни, и високи, јужни део, који су одвојени „Шумадијском гредом”. Ниске планине Шумадије обухваћене Просторним планом су Букуља (696 m) и Венчац (658 m) у северном делу, док се у високе шумадијске планине, поред Рудника, убрајају: Гледићке планине (922 m) на југу, Котленик (748 m) на граници са Западним Поморављем, Јухор (773 m) и Црни Врх (707 m) изнад Крагујевца. Издвајају се и мања котлинска проширења – Крагујевачка, Гружанска, Левачка и Ћупријска котлина, које представљају плодне оазе погодне за разноврсну пољопривредну производњу, али и за одвијање свих других активности. Педолошки покривач представљен је мозаиком разних типова, насталих деловањем природних услова. Преовлађују смонице и гајњаче, које су широко распрострањене. У долинама река Јасенице, Лепенице, Груже, Великог Луга и Љига, заступљен је алувијум, најплодније тло ове целине, подесан за гајење поврћа и кукуруза, док су плавни терени под ниским ливадама. На долинским странама река Турије, Качера и Раче протежу се смонице, што погодује ратарској производњи али и гајењу воћа. Тамо где престају смонице постепено се настављају гајњаче, познате као пшенична земља, али су погодне и за друге усеве, воће и винову лозу. Скелетоидно земљиште покрива острвске планине Рудник, Котленик и Гледићеке планине, које су прекривене пашњацима и шумом. Ово плодно брежуљкасто тло погодно је за све видове пољопривредне производње, а посебно за узгој жита и воћа, по чему је целина и позната (део чувеног шљиварског рејона). Шумадија је позната по гајењу шљива и по свињарству и аутохтоној врсти „шумадијка”, којој су некадашње храстове шуме биле изузетна подлога за исхрану. Речне долине са својим алувијалним равнима повољне су за гајење поврћа и кукуруза, док благе падине одговарају узгоју винове лозе, посебно у околини Тополе (опленачко виногорје). Виши планински терени оријентисани су ка сточарству и пчеларству, које је традиционално занимање становништва;
– Долинска агроеколошка целина Поморавља је простор који обухвата долину Западне и Велике Мораве и мањи део Јужне Мораве, у чијим се карактеристикама ипак могу уочити извесне разлике. Долина Велике Мораве смештена је између Карпатске Србије и Шумадије. Подељена је на два велика проширења доњо-моравску и горњо-великоморавску котлину, којој припадају градови и општине које улазе у састав планског подручја, а одвојене су Багрданском клисуром. Ова подцелина обухвата Град Јагодину, и општине Ћуприја, Параћин, Варварин, Ћићевац и Деспотовац. Може се поделити на два дела, и то долинска дна до 100 m н. в. и благо заталасане долинске стране до 250 m. У овом равничарском делу, до 250 m надморске висине у виду појасева смењују се: алувијално земљиште у долини Велике Мораве и њених притока, појас алувијалне смонице (општина Параћин), као и гајњаче са њеним варијететима (у оподзољавању, оподзољена и еродирана), и са сегментима делувијума (општине Деспотовац и Ћуприја и друге). Поморавље је аграрни рејон у којем преовлађују ратарство и традиционално сточарство, посебно свињарство са аутохтоном сортом „моравком”. Плодна и влажна квартарна раван око Мораве погодна је за ратарску (кукуруз) и повртарску производњу, док су на заравнима долинских страна изузетно повољни услови за гајење пшенице и воћа, а понегде и винове лозе (Јовац – Ћуприја). Део Западног Поморавља који је у саставу планског подручја обухвата долину Западне Мораве од Краљевачке котлине и долину њене притоке Расине. Ово подручје је оивичено ободним планинама – Копаоник на југу, Јастребац на истоку, Гледићке планине и Котленик на северу (шумадијске планине) и Столовима, Гочем и Жељином на југозападу. Обухвата територије општина Брус, Александровац, Крушевац, Врњачка Бања, Трстеник и део Града Краљева. Клима је овде другачија од климе Великог Поморавља, због осетнијег уплива хладнијег ваздуха планинске регије. У долини Западне Мораве заступљен је алувијум, док се на долинским странама смењују смонице и подзоласто земљиште ка југу, односно десној долинској страни која постепено прелази у скелетоидно земљиште како се повећава надморска висина и терен прелази у планински. Kao и у Великом Поморављу, алувијалне равни река су под кукурузом и поврћем, док се на речним терасама и побрђу гаји пшеница и воће, посебно шљиве. Блага клима учинила је побрђе Западног Поморавља значајним виноградарским рејонима (Александровачка жупа, у околини Трстеника и Крушевца);
– Брдско-планинска агроеколошка целина Рашке, са Ибарско-копаоничким крајем као граничним појасом са Косовом и Метохијом, простире се на самом југу планског подручја, обухватајући Град Нови Пазар, општине Тутин и Рашку, као и део Града Краљева. Представљена је делом Старовлашко-рашке висије, која је продужетак црногорских брда и површи, а које чине основне морфолошке облике ове целине. Са њене површи се диже низ планина и њихових заравни, испресецаних речним долинама са котлинским проширењима (Новопазарска, Рашка котлина). Доминантан је планински терен, представљен планинама које уоквирују дату целину – обронци Копаоника (2017 m) на истоку, који се преко Жељина и Столова пружа ка Западном Поморављу, затим Чемерно (1579 m), Голија (1883 m) као гранична област ка Западној Србији, а затим и планине Рогозна (1504 m) и Радочело. Маркантно обележје је и скраћена челенка реке Рашке, такозвано Коштам крашко поље. У долини Ибра и реке Рашке заступљено је алувијално земљиште, значајно за ратарску производњу ове планинске целине, а на долинским странама заступљене су смонице и гајњаче у партијама. Највеће распрострањење има смеђе, скелетоидно земљиште, са веома ограниченим условима за обављање аграрне производње. Због великих пространстава под пашњацима, у овој целини преовлађује пашњачко сточарство, али и агрошумска привреда на планинским теренима, док је ратарство због малих обрадивих површина слабо развијено и сведено на производњу за егзистенцијалне потребе индивидуалних газдинстава. Значајније је само у долинама река и котлинским проширењима, али са слабим приносима.
4.1.2. Становништво, мрежа насеља и јавне службе
4.1.2.1. Становништво
Шумадијски управни округ са површином од 2.387 km² (20,6% подручја Просторног плана), према Попису 2002. године имао је 298.778 становника (27,7% становника са подручја Просторног плана), пописаних у шест општина (Аранђеловац, Баточина, Кнић, Лапово, Рача и Топола) и Граду Крагујевцу, односно у 175 насеља. Просечна густина насељености у Шумадијском управном округу је 125 ст/km². Највећу густину насељености има Град Крагујевац 211 ст/km², а најмању општина Кнић 39 ст/km². Према првим резултатима Пописа 2011. године, на територији Шумадијског управног округа регистровано је 290.900 становника, што указује да је депопулација присутна у свим општинама управног округа, сем у Граду Крагујевцу, који бележи раст броја становника са 175.802 на 177.468. 
Поморавски управни округ, који је територијално нешто већи од Шумадијског управног округа, заузима површину од 2.614 km², то јест 22,5% подручја Просторног плана. Према Попису 2002. године у њему је живело 227.435 становника (21,1%) на подручју пет општина (Деспотовац, Параћин, Рековац, Свилајнац и Ћуприја) и Граду Јагодини, односно у 191 насељу. Просечна густина насељености Поморавског управног округа је 87 ст/km², при чему Град Јагодина има највећу насељеност 151 ст/km², а најређе насељена општина је општина Рековац. По првим резултатима Пописа 2011. године и на територији Поморавског управног округа дошло је до пада броја становника и то са 227.435 на 212.839, што је пад за 6,4%. Пад броја становника регистрован је у свим општинама, сем у Граду Јагодини, где је забележен пораст броја становника са 70.894 на 71.195.
Рашки управни округ заузима највеће подручје Просторног плана, то јест 33,8%, са 3.922 km², у коме је по Попису 2002. године живело 291.230 становника (27% становника Просторног плана), који су распоређени у пет општина и два града (Врњачка Бања, Град Краљево, Град Нови Пазар, Рашка и Тутин), у укупно 359 насеља. Просечна густина насељености Рашког управног округа је 74 ст/km², а најнасељенији је Град Нови Пазар са 116 ст/km², док најмању насељеност имају општине Рашка и Тутин са 41 ст/km². Према првим резултатима Пописа 2011. године, Рашки управни округ једино је подручје у захвату Просторног плана где је регистрован пораст броја становника, и то за 3%, са 291.230 на 300.102 становника. Највећи пораст бележи Град Нови Пазар од скоро 8%, са 85.996 становника на 92. 766, затим Град Краљево од 2,3% са 121.707 на 124.554, док је пораст забележен и у Врњачкој Бањи и Тутину.
Расински управни округ се простире на 2.664 km² и заузима 23% територије Просторног плана. Према Попису 2002. године, Расински управни округ насељава 259.441 становник, што је 24% од укупног становништва са подручја Просторног плана, распоређених у шест општина и једном граду (Александровац, Брус, Варварин, Град Крушевац, Трстеник и Ћићевац), односно у 296 насеља. Просечна густина насељености Расинског управног округа је 97 ст/km², при чему је најнасељенији Град Крушевац 154 ст/km², а најређу насељеност, како унутар округа тако и на подручју Просторног плана, има општина Брус са 31 ст/km². Континуитет депопулације Расинског управног округа се наставља и потврђен је и првим резултатима Пописа 2011. године, смањењем становништва са 259.441 на 240.463, што је пад за више од 7%.
Табела 11. Број становника на подручју Просторног плана – попис 1981, 1991, 2002. и 2011. године




подручје Просторног плана/округ/град/општина/тип насеља


Године Пописа




1981. год.


1991. год.


2002. год.


1991.(по мет. 2002.)


2002. (по мет. 2002.)


2011. год.


индекс бр. ст. (по мет. 2002.)


индекс бр. ст. (по мет. 2002.)




Подручје Просторног Плана


1.135.927


1.159.750


1.158.741


1.110.344


1.076.884


1.044.304


97,0


97,0




градска остала


470.776


532.159


554.876


519.285


528.113


531.858


101,7


100,7




665.151


627.591


603.865


591.059


548.771


512.446


92,8


93,4




Шумадијски упр. округ


301.354


312.260


310.221


303.484


298.778


290.900


98,4


97,4




градскаостала


172.259


195.077


200.514


190.798


194.138


194.075


101,7


100,0




129.095


117.183


109.707


112.686


104.640


96.825


92,8


92,5




Општина Аранђеловац


46.803


47.618


50.075


46.442


48.129


46.079


103,6


95,7




градскаостала


21.379


23.750


25.199


23.153


24.309


24.580


105,0


101,1




25.424


23.868


24.876


23.289


23.820


21.499


102,3


90,2




Општина Баточина


13.452


13.459


13.223


12.641


12.220


11.759


96,7


96,2




градскаостала


4.825


5.584


5.918


5.386


5.574


5.836


103,5


104,7




8.627


7.875


7.305


7.255


6.646


5.923


91,6


89,1




Општина Кнић


20.965


18.724


16.449


18.186


16148


14.205


88,8


88,0




градскаостала


2.414


2.462


2.312


2.399


2.294


2.166


95,6


94,4




18.551


16.262


14.137


15.787


13.854


12.039


87,7


86,9




Град Крагујевац


164.823


180.084


180.796


176.743


175802


177.468


99,5


101,0




градскаостала


129.017


147.305


150.339


144.876


146.373


147.281


101,0


100,6




35.806


32.779


30.457


31.867


29.429


30.187


92,3


102,6




Општина Лапово


9.631


9.480


9.111


8.606


8228


7.707


95,6


93,7




градскаостала


8.837


8.655


8.259


7.840


7.422


7.044


94,7


95,0




794


825


852


766


806


663


105,2


82,2




Општина Рача


16.262


15.216


14.019


14.384


12.959


11.475


90,1


88,5




градскаостала


2.305


2.729


2.941


2.638


2.744


2.595


104,0


94,6




13.957


12.487


11.078


11.746


10.215


8.880


87,0


87,0




Општина Топола


29.418


27.579


26.548


26.482


25292


22.207


95,5


87,8




градскаостала


3.482


4.592


5.546


4.506


5.422


4.573


120,3


84,3




25.936


22.987


21.002


21.976


19.870


17.634


90,4


88,7




Поморавски упр. округ


270.474


264.108


259.439


240715


227435


212.839


94,5


93,6




градскаостала


97.514


102.895


105.216


98.958


99.519


96.977


100,6


97,4




172.960


161.213


154.223


141.757


127.916


115.862


90,2


90,6




Деспотовац


35.690


33.869


32.855


28.357


25611


22.995


90,3


90,0




градскаостала


5.984


6.863


7.489


6.427


6.728


6.214


113,4


92,4




29.706


27.006


25.366


21.930


18883


16.781


86,1


88,9




Град Јагодина


76.460


77.226


76.221


73.796


70894


71.195


96,1


100,4




градскаостала


35.488


37.560


36.752


36.743


35.589


36.092


96,9


101,4




40.972


39.666


39.469


37.053


35.305


35.103


95,3


99,4




Општина Параћин


64.718


64.119


63.820


60.501


58301


54.267


96,4


93,1




градскаостала


24.407


25.567


26.476


24.710


25.292


24.573


102,4


97,2




40.311


38.552


37.344


35.791


33.009


29.694


92,2


90,0




Општина Рековац


19.877


17.011


14.764


16.015


13551


10.971


84,6


81,0




градскаостала


1.751


1.916


2.020


1.886


1.930


1.587


102,3


82,2




18.126


15.095


12.744


14.129


11.621


9.384


82,2


80,7




Општина Свилајнац


34.888


33.136


33.097


26.738


25511


23.391


95,4


91,7




градскаостала


9.340


9.622


10.497


8.568


9.395


9.131


109,7


97,2




25.548


23.514


22.600


18.170


16.116


14.260


88,7


88,5




Општина Ћуприја


38.841


38.747


38.682


35.308


33567


30.020


95,1


89,4




градскаостала


20.547


21.367


21.982


20.624


20.585


19.380


99,8


94,1




18.294


17.380


16.700


14.684


12.982


10.640


88,4


82,0




Рашки упр. округ


282.644


300.274


314.167


293311


291230


300.102


99,3


103,0




градскаостала


118.653


138.322


152.850


135.268


141.508


150.199


104,6


106,1




163.991


161.952


161.317


158.043


149.722


149.903


94,7


100,1




Општина Врњачка Бања


24.768


25.875


27.592


25.275


26492


27.332


104,8


103,2




градскаостала


9.699


9.812


10.273


9.568


9.877


10.004


103,2


101,3




15.069


16.063


17.319


15.707


16.615


17.328


105,8


104,3




Град Краљево


121.622


125.772


126.364


122.987


121707


124.554


99,0


102,3




градскаостала


54.617


60.188


62.233


59.032


60.143


63.030


101,9


104,8




67.005


65.584


64.131


63.955


61.564


61.524


96,3


100,0




Град Нови Пазар


74.000


85.249


96.260


82.767


85996


92.766


103,9


107,9




градскаостала


41.099


51.749


61.179


50.362


54.604


60.638


108,4


111,0




32.901


33.500


35.081


32.405


31.392


32.128


96,9


102,3




Општина Рашка


29.475


28.747


27.791


28.294


26981


24.680


95,4


91,5




градскаостала


7.005


7.733


8.112


7.597


7.773


6.574


102,3


84,5




22.470


21.014


19.679


20.697


19.208


18.106


92,8


94,3




Општина Тутин


32.779


34.631


36.160


33.988


30054


30.770


88,4


102,4




градскаостала


6.233


8.840


11.053


8.709


9.111


9.953


104,6


109,2




26.546


25.791


25.107


25.279


20.943


20.817


82,8


99,4




Расински 
упр. округ


281.455


283.108


274.914


272834


259441


240.463


95,1


92,7




градскаостала


82.350


95.865


96.296


94.261


92.948


90.607


98,6


97,5




199.105


187.243


178.618


178.573


166.493


149.856


93,2


90,0




Општина Александровац


33.887


33.215


31.338


31.906


29389


26.534


92,1


90,3




градскаостала


5.177


6.354


7.014


6.106


6.476


6.265


106,1


96,7




28.710


26.861


24.324


25.800


22913


20.269


88,8


88,5




Општина Брус


22.679


21.331


19.610


20.758


18764


16.293


90,4


86,8




градскаостала


3.406


4.558


4.755


4.521


4.653


4.572


102,9


98,2




19.273


16.773


14.855


16.237


14.111


11.721


86,9


83,1




Општина Варварин


25.779


23.821


23.326


21.917


20122


17.772


91,8


88,3




градска остала


1.937


2.306


2.408


2.253


2.198


2.133


97,6


97,0




23.842


21.515


20.918


19.664


17.924


15.639


91,1


87,2




Град Крушевац


132.972


138.111


137.534


133.911


131368


127.429


98,1


97,0




градскаостала


53.071


58.808


59.036


57.971


57.347


57.627


98,9


100,5




79.901


79.303


78.498


75.940


74.021


69.802


97,5


94,3




Општина Трстеник


53.570


54.873


51.925


52.796


49.043


42.989


92,9


87,6




градскаостала


13.239


18.441


17.763


18.094


17.180


15.329


94,9


89,2




40.331


36.432


34.162


34.702


31.863


27.660


91,8


86,8




Општина Ћићевац


12.568


11.757


11.181


11.546


10755


9.446


93,1


87,8




градскаостала


5.520


5.398


5.320


5.316


5.094


4.681


95,8


91,9




7.048


6.359


5.861


6.230


5.661


4.765


90,9


84,2





У периоду 1948–2011. година, укупан број становника на подручју Просторног плана се повећао за 191.075 становника, то јест за 22,4%. У истом периоду, највећи прираст броја становника забележио је Рашки управни округ (68,8%), па Шумадијски (43,3%) и Расински (22,1%), а најмање Поморавски управни округ (15,1%). Према првим резултатима Пописа 2011. године, депопулација се наставља, број становника на подручју Просторног плана смањен је за 33.460 становника, то јест за 3% (са 1.076.884 на 1.044.304 становника). Највећи пад броја становника забележен је у Расинском управном округу (за 7,3%), то јест са 259.441 на 240.463 становника, што доказује да је процес депопулације присутан у свим општинама Расинског управног округа. У Поморавском управном округу пад броја становника је нешто мало мањи него у Расинском (6,4%), то јест са 227.435 становника на 212.839 становника. Процес депопулације је присутан у свим општинама округа сем у Граду Јагодини.
Шумадијски управни округ такође бележи пад становника у последњем међупописном периоду (за 2,6%), са 298.778 становника на 290.900, при чему само Град Крагујевац има пораст броја становника за 1% док је у осталим општинама присутна депопулација. Рашки управни округ једини бележи пораст броја становника (за 3%), са 291.230 на 300.102 становника. Пораст броја становника регистрован је у Краљеву, Врњачкој Бањи, Новом Пазару и Тутину. Поред сталног становништва, 64.769 становника са подручја Просторног плана ради или борави у иностранству дуже од годину дана.
Старосна структура становништва на планском подручју на нивоу је републичког просека (40,2 године). Повољнију старосну структуру, позитиван индекс старости и друге показатеље имају градски центар, али и сеоска насеља са бошњачким становништвом на територији општине Тутин, где је просечна старост 30,5 година, док је у Граду Новом Пазару 32,6 година.
4.1.2.2. Мрежа насеља и функционална урбана подручја
Просторна удаљеност, природне предиспозиције, недовољна саобраћајна повезаност, нарочито у јужном делу подручја Просторног плана, утицај јаких центара ван његовог обухвата, одређују систем насеља централне и југозападне Србије и њихову функционалну хијерархију.
Шире посматрано у централној Србији највећи градови су смештени на западноморавској и великоморавској осовини развоја. Крушевац, Краљево и Чачак, односно Смедерево и Крагујевац (преко 100.000 становника). Трограђе Јагодина, Параћин, Ћуприја (појединачно мање, а укупно више од 100.000 становника), као и општина Алексинац и Град Нови Пазар групишу више од 50.000 становника. Иако изразит привредни и индустријски центар, Крагујевац функционално не интегрише велики број општина у свом окружењу. Најинтензивније везе Крагујевца су у правцу југа ка општини Кнић, а нешто слабије са подручја општине Баточина. Изузев општине Рача, све остале суседне, као и оне даље општине су занемарљиво слабо у зони утицаја централног града. Функционално урбано подручје (ФУП) Крагујевца је стога данас сведено на територију града и насеља из четири општине2. Функционалну независност у односу на други град на западноморавској осовини развоја показују и општине у окружењу Краљева. Осим Врњачке Бање, све остале општине у окружењу овог центра су далеко ван јачег утицаја Краљева. Крушевцу је једино припадајући Ћићевац. Регионални/окружни центар Јагодина, нема интензивне функционалне везе са остале две општине из трограђа (Ћуприја и Параћин) али их блиска удаљеност држи у смеру потенцијалне конурбације која се данас још увек не назире. Северни део моравске развојне осовине функционално интегрише зоне гравитације градова Смедерево, Пожаревац, Јагодина ка Нишу, са јаким утицајем Града Крагујевца као центра јужне Шумадије. Крагујевац (са ФУП-ом од 217.000 становника и површином од 1.603 km² коју чини Град са општинама Кнић, Баточина и Рача) чини јединствено подручје које је повезано и са западноморавским правцем интензивног развоја на коме су смештена четири ФУП националног значаја. Међу њима је популационо највећи ФУП Крушевца (171.512 становника), а просторно најобухватнији ФУП Краљева (1.752 km²). У Граду Краљеву се спајају западноморавска и ибарска развојна осовина Србије. Супротно томе саобраћајна опремљеност не прати просторно функционални значај ове осовине, и може се рећи да је без адекватне пропулзивности (неквалитетне друмске саобраћајнице, неелектрификована железница и слично). ФУП Новог Пазара је националног значаја у ибарско-југозападној Србији (ФУП – 143.000 становника и површина ФУП-а од 2.168 km² – 2,8% површине Републике Србије). Интегрише општину Рашка, и у мањем интензитету општину Тутин. Неприступачан терен разлог је слабих веза ка Сјеници, Ивањици и Прибоју. Стога је ово подручје (Нова Варош, Ивањица, Прибој, Пријепоље и Сјеница) географски баријерно одвојено од потенцијалних ФУП-ова. Традиционално су насеља општине Пријепоље и Прибој имали интензивнију везу са црногорским општинама преко границе, док су она из општине Сјеница, демографски испражњена и индустријски депресивна.
Посматрано у оквиру планског подручја, данашња хијерархија функционално урбаних подручја препознаје један ФУП Међународног значаја – Крагујевац3 и четири ФУП-а националног значаја (до 250.000 становника), и то ФУП-ове Града Крушевца, Града Краљева, Града Новог Пазара и Града Јагодине. Сви остали општински центри су мање утицајне моћи и углавном опслужују функцијама насеља у оквиру своје административне територије. ФУП-ови планског подручја су део кластера осталих ФУП-ова у Србији и налазе се на развојним осовинама различитог ранга које чине градови на њима. Посебно изражене везе (преплитање утицаја) присутне су између МЕГА Београда и ФУП Крагујевца (Аранђеловац, Топола), на западноморавској осовини ФУП Краљева и ФУП Чачка, док је Град/ФУП Новог Пазара део и полицентричног развојног региона југозападне Србије и тачка повезивања са централним деловима Републике Србије.
Велики број насеља на планском подручју (1.020) и њихова структура и категоризација указује на изразито рурални или слабо урбанизовани карактер подручја. Само је 25 градских насеља и 1.002 насеља испод 5.000 становника. Највећи број градских насеља (16) се налази у рангу насеља између 1.000 и 10.000 становника. Она су настала мигрирањем околног руралног становништва ка централним насељима општина која су у другој половини 20. века добијали производни карактер и доживљавала урбану трансформацију. Тако је извршена транзиција становништва из чисто пољопривредних у непољопривредне и значајно повећан удео градског становништва (више од 24% у категорији насеља до 5.000 становника). Пресељење се није увек дешавало на релацији село – центар општине – регионални центар – национални центар, већ је у многим случајевима ова корелација била на линији село – регионални центар, или село – национални центар (па и одлазак у иностранство). Све ово је довело до негативне демографске слике у руралним просторима. 
Јачи урбани центри (осам) између 10.000–100.000 становника имали су експлозиван раст (и функционални и морфолошки), припајајући одређена насеља свом подручју. Привредно-услужне делатности су у њима на значајно вишем нивоу, центри су рада и носиоци развоја планског подручја. У административном смислу то су центри округа (осим Аранђеловца и Трстеника, те Ћуприје и Параћина у систему трограђа са Јагодином) и сложенији урбани системи. Центар планског подручја и истовремено урбани центар националног значаја је Град Крагујевац. Његова сложена урбано-функционална структура последица је (или има за последицу) релативно великог броја становника (Град Крагујевац око 175.800 становника и градско насеље Крагујевац 146.000 становника), високог степена урбаности и великог учешћа градског становништва у укупном становништву (у централном насељу), затим запослености радне снаге у непољопривредним делатностима, диверсификованим функцијама (од економских до здравствено-образовних, социјалних и других), као и стабилне дневне миграције радне снаге. Урбани систем Града Крагујевца није полицентричан, односно градско насеље Крагујевац доминира читавом својом територијом. Систем насеља (57) организован је око једног центра, једног субцентра драстично мањег капацитета (Страгари), пет центара заједнице насеља и 11 сеоских центара.
Број насеља у различитим локалним срединама се значајно разликује. Морфолошки слични, Шумадијски и Поморавски управни округ имају мањи број насеља (од два у Лапову – Лапово и Лапово село, до Јагодине са 53 насеља). Просечна величина је од око 400 становника у руралним општинама (Рековац и Кнић) до 2.500–3.000 становника у урбаним градовима/општинама (Аранђеловац и Крагујевац). Најчешће су она између 700 и 1.500 становника. Већа села се налазе близу општинских центара. У неким случајевима то су субурбије (Јагодина), које су данас физички спојене са градским насељем коме гравитирају и постају места становања, а такође су и генератори дневних миграторних кретања. Са друге стране Расински, а нарочито Рашки управни округ карактеришу градови и општине са изузетно великим бројем насеља и просечним бројем становника у њима, који је неупоредиво мањи са окрузима на северној страни планског подручја, па тако неколико општина има просечно од 320 до 600 становника, док су просечно највећа насеља у Краљеву (1.300 становника) и Врњачкој Бањи (1.900 становника). У Граду Новом Пазару има 99 насеља. Од тога, 66 је имало испод 250 становника, од којих је у чак десет насеља живело мање од 20 становника. У периоду између две пописне године настало је неколико нових насеља, док је просечан број у њима наставио негативну тенденцију смањења. Реално је да ће се тренд уситњавања насеља, као и њиховог континуираног пражњења у многим срединама наставити и у наредном периоду, нарочито ако се имају у виду досадашњи трендови у природном кретању и старосној структури руралне популације, као и то да ће се интензивирати појава спонтано расељених насеља (ППРС). Карактер насеља унутар планског подручја је претежно рурални, са неколико насеља са специфичним функцијама, и више туристичких и бањских насеља са израженим услужно-здравственим садржајима.
Табела 12. Категоризација насеља према демографској величини, Попис 2002. године




демoграфска величина


бр. насеља


бр. градских насеља


бр. становника


% градског  становништва




0–500


615


0


140.431


13,0




501–1.000


238


0


170.014


15,8




1.001–5.000


149


8


262.759


24,4




5.001–10.000


9


8


64.990


6,0




10.001–50.000


5


5


122.955


11,4




50.001–100.000


3


3


169.362


15,7




> 100.000


1


1


146.373


13,6




укупно


1.020


25


1.076.884


100,0




Степен урбанизације 2002. године нешто је нижи (49,3%) у односу на републички просек (56,4%). Међутим, у последњем међупописном периоду (1991–2002. године), степен урбанизације на подручју Просторног плана бележи раст (2,3%), у односу на Републику Србију (1,8%). У овом периоду је на планском подручју почела бројчано да преовлађује градска популација (пораст степена урбанизације са 47% на 49,3%), што је узроковано већим опадањем сеоског у односу на градско становништво. На основу података Пописа 2002. године, од укупно 24 општине на подручју Просторног плана, седам имају већински удео градског становништва: Град Јагодина (50,2%), Аранђеловац (50,5%), Град Краљево (51,7%), Ћуприја (61,3%), Град Нови Пазар (63,5%), Град Крагујевац (83,3%), а највише у Лапову (90,2%).
Паралелно посматрајући кретање становништва у сеоским насељима на подручју Просторног плана, у само две општине (Врњачкој Бањи и у Аранђеловцу) бележи се раст сеоског становништва.
На планском подручју издвојено је 186 сеоских насеља, која по својим демографским, функционалним, положајно-топографским, историјским и културним карактеристикама могу да представљају генераторе развоја, како сопствене територије, тако и примарних села која им гравитирају, а по окрузима стање је следеће:
− Шумадијски управни округ – 44 села (од укупно 167 села);
− Поморавски управни округ – 46 села (од укупно 184 села);
− Рашки управни округ – 38 села (од укупно 350 села);
− Расински управни округ – 58 села (од укупно 90 села).
Основне морфолошке карактеристике показују да су насеља историјски формирала грађевинску зону, дуж саобраћајница, у долинама река, падинама и котлинама и да је мали број насеља разбијеног типа, осим на територији Рашког управног округа. Основни проблем је лоша демографска структура и слаба економска база аутохтоног становништва, иако има већи број сеоских насеља са преко 1.000 становника и све чешћа је појава интензивне пољопривредне производње и сточарства. 
Табела 13. Типично сеоска насеља по градовима, општинама и управним окрузима




Шумадијски управни округ (шест општина и један град)




Општина/град


Општински центар


Регионални центар


Број насеља


Број типичних села




Аранђеловац


Аранђеловац




 19


 18




Топола


Топола




 31


 30




Рача


Рача




 18


 17




Баточина


Баточина




 11


 10




Лапово


Лапово




 2


 1




Крагујевац


Крагујевац


Крагујевац


 57


 55




Кнић


Кнић




 36


 36




Укупно


174


167




Поморавски управни округ (пет општина и један град)




Општина


Општински центар


трограђе


Број насеља


Број типичних села




Свилајнац


Свилајнац




 22


 21




Деспотовац


Деспотовац




 34


 31




Јагодина


Јагодина


Јагодина


 53


 52




Ћуприја


Ћуприја


Ћуприја


 16


 15




Параћин


Параћин


Параћин


 34


 33




Рековац


Рековац




 32


 32




Укупно


191


184




Рашки управни округ (3 општине и два града)




Општина


Општински центар


Регионални центар


Број насеља


Број типичних села




Краљево


Краљево


Краљево


 92


 89




Врњачка Бања


Врњачка Бања




 14


 13




Рашка


Рашка




 61


 58




Нови Пазар


Нови Пазар




 99


 97




Тутин


Тутин




 93


 91




Укупно


359


348




Расински управни округ (пет општина и један град)




Општина


Општински центар


Регионални центар


Број насеља


Број типичних села




Варварин


Варварин




 21


 20




Ћићевац


Ћићевац




 10


 9




Крушевац


Крушевац


Крушевац


101


100 (89)




Трстеник


Трстеник




 51


 50




Александровац


Александровац




 55


 54




Брус


Брус




 58


 57




Укупно


296


290 (279)




–––––––––––––––
2 Ово се разликује у односу на ППРС, јер су нова истраживања забележила између 8.000-10.000 иностраних становника у градском насељу Крагујевац са сталним боравком (ФИАТ) те изузетно појачаним економским активностима у истом центру које поседично активирају и сличне производне погодне у суседним општинама (нарочито ка Свилајнцу који се након овог може делимично прикључити ФУП-у Крагујевца). На овај начин ФУП Крагујевца има нешто више од 250.000 становника (254.000), али основ за његово померање у хијерархији ФУП-а на националном нивоу је превасходно у вези са изузетном економском активношћу и њеним перспективним унапређењем. 
3 ФУП Крагујевац је по ППРС био у категорији ФУП од националног значаја. 
4.1.2.3. Јавне службе
Стање јавних служби у градским/општинским центрима је задовољавајуће у смислу концентрације различитих типова основних и стандардних служби, али и са појединим облицима елитних садржаја. Већа села, веће економске моћи и са значајнијим бројем становника, су по питању делатности које чине јавне службе боље опремљена, уз квалитетнију просторну дистрибуцију истих, него мања села, положајем дислоцирана у односу на саобраћајне правце и слабије привредне моћи. Поједина села, иако административно нису центри заједнице насеља, својом опремљеношћу обезбеђују висок ниво свих услуга, превасходно основних, а ређе стандардних јавних служби.
1) Систем образовања 
У основи, мрежа образовних установа на нивоу основних и средњих школа је релативно добро развијена у читавом подручју Просторног плана, иако не постоји довољан број објеката предшколског образовања и васпитања, док се у већини сеоских насеља, ова делатност обавља у оквиру установа и објеката основних школа.
Број објеката предшколског образовања и васпитања на планском подручју је укупно 394 са 23.635 корисника; објеката основног образовања укупно 724 (4.614 одељења) са 95.597 ученика, и то матичних и подручних, односно са осмогодишњим или четворогодишњим образовањем; специјалних школа укупно 31 (141 одељење) са 929 ученика; средње образовање се врши у 70 институција (1.650 одељења) са 44.135 ученика, и то са стандардним образовањем, или у оквиру специјалистичких школа.
У градским и већим општинским центрима обавља се више и високо образовање, према утврђеним програмима како државних, тако и приватних факултетских институција, односно универзитета. На планском подручју постоје државни универзитети у Крагујевцу (11 факултета, 15.223 студента) и Новом Пазару (3 факултета, око 2.200 студената).
2) Систем здравствене заштите
На планском подручју здравствену делатност и заштиту становништва остварује један клинички центар (Крагујевац), пет здравствених центара, осам општих и три специјалне болнице, затим 24 дома здравља, 32 здравствене станице и 177 амбуланти.
Здравствену делатност обављају и четири завода за заштиту здравља, четири завода (за здравствену заштиту појединих групација становништва, односно за обављање здравствене делатности из појединих области здравствене заштите) и шест апотекарских установа.
Клинички центар у Крагујевцу, као једини на територији Централне Србије, уз КЦ Ниш, треба да пружи здравствену заштиту другог и трећег нивоа на широком гравитационом подручју које обухвата четири управна округа са више од милион становника, уз додатних 70.000 пацијената који долазе са територије АП Косово и Метохија. КЦ Крагујевац дневно збрињава око 1.300 болесника, односно овде се лечи око 400.000 пацијената годишње. 
3) Систем социјалне заштите
У систему социјалне заштите се на нивоу градова и општинских центара спроводе организоване мере и активности на стварању услова за остваривање заштитне функције породице, услова за самосталан живот и рад лица која се налазе у стању социјалне потребе, или за њихово активирање у складу са способностима, обезбеђивање средстава за живот материјално необезбеђеним за рад неспособним грађанима и другим грађанима који су у стању социјалне потребе, као и обезбеђивање других облика социјалне заштите и помоћи.
У оквиру установа социјалне заштите за смештај корисника чији је оснивач Република Србија, на планском подручју функционишу: четири геронтолошка центра (ГЦ Крушевац капацитета 220; ГЦ Матарушка Бања, капацитета 252; ГЦ Јагодина, капацитета 270; ГЦ Крагујевац, капацитета 330); шест установа за одрасле и старије, и то: „Димитровград” при ЦСР Деспотовац, капацитета 70; „Нови Пазар” при ЦСР Нови Пазар, капацитета 80; „Извор” при ЦСР Параћин, капацитета 92; „Тутин” Тутин, капацитета 302; „Мале Пчелице” Крагујевац, капацитета 850; Центар за породични смештај и усвојење – Ћуприја, као и четири дома за децу без родитељског старања (око 250 корисника).
На нивоу свих округа, у градовима и општинама, социјална заштита је организована кроз стандардне и специфичне делатности у овој области – збрињавање деце без родитељског старања, избеглица и расељених лица, социјално угрожених категорија становништва, особа са инвалидитетом, Рома, старе популације и других, и све то у оквиру центара за социјални рад.
Такође, на нивоу свих округа, у градовима и општинским центрима функционишу и нестандардне институције и организације које се баве овом делатношћу, попут Одељења за јавне службе при градским и општинским управама, народне канцеларије, и низа других удружења, невладиних организација, хуманитарних служби и осталих специфичних локалних облика међусобне подршке, помоћи грађанима и спонзорстава.
Према доступним подацима једини мерљиви показатељ социјалне укључености је број особа које од државе примају социјалну помоћ. У ова четири управна округа, 61.412 становника (5,8%) има право на социјалну помоћ, што је изнад процента на националном нивоу (4,9%), као и на нивоу Централне Србије (4,6%). Укупно 65% корисника социјалне помоћи (40.095 становника) чине одрасле особе.
4) Култура
На територији Просторног плана евидентирана је релативно развијена мрежа објеката у области културе, и то: центри за културу, домови културе, народнe библиотекe, музеји (пет народних, три завичајна и девет специјализованих тематских музеја), позоришта (три професионална позоришта), четири историјска архива, два завода за заштиту споменика културе, меморијални и историјски комплекси (Спомен-парк „Крагујевачки октобар” и „Милошев венац” у Крагујевцу, Задужбина династије Карађорђевић у Тополи и друго).
На нивоу сеоских месних заједница домови културе постоје, али је њихова експлоатација кроз активно деловање корисника (аматерска културно-уметничка активност, програми едукације и образовања и слично) сведена на најмању меру, што представља највећи проблем око развоја и подстицања културних дешавања и анимирања локалног становништва. Уз то, већина објеката је у лошем стању у смислу грађевинске запуштености, без вишегодишњег улагања у одржавање.
5) Спорт и рекреација
Генерално, ова мрежа заокружује потребан, али не и довољан услов за даљи развој спортске културе, пре свега, младих, али и остваривање потреба за рекреацијом осталог дела становништва.
Стање покривености стандардним објектима спортско-рекреативне инфраструктуре (мањи спортски терени, игралишта за мале спортове) у осталим насељима (полуурбаним и сеоским) је условно повољно. Квалитет ових површина, опремљеност пратећим садржајима, општи систем одржавања и коришћења је на незадовољавајућем нивоу. 
Спортски клубови и удружења у различитим спортским дисциплинама су у дијапазону од професионалних до потпуно рекреативних, и налазе се у прилично незавидном положају, у смислу недостатка простора, стручно оспособљеног кадра, материјалних и финансијских средстава за већу активност и омасовљавање и едукацију у овој сфери. Школски спорт као специфичан и иницирајући за јачање спортских активности и уопште, подизања свести код деце и омладине је на врло незадовољавајућем нивоу, а условљен је програмском наставом у школама основног и средњег образовања и недостајућим капацитетима (школским салама и теренима, истовремено, и незадовољавајућих димензија, без адекватне опреме и пратећих садржаја), који су генерално, у лошем стању. 
4.1.3. Привреда/економски развој и туризам
4.1.3.1. Привреда и индустрија
Ревитализација привредне активности у Шумадијском, Поморавском, Рашком и Расинском управном округу, посебно сектора индустрије, одвија се успорено услед незавршених процеса реструктурирања, негативних ефеката транзиције, недостатка инвестиција, „вишка” запослених, и додатно је оптерећена глобалном рецесијом. Планско подручје остварује 12% укупнe запослености у Републици Србији, 11% запослених у привреди, 14% запослених у индустрији и 10% буџетских прихода. Достигнути ниво развијености планског подручја још увек је испод просечних показатеља на републичком нивоу (према подацима 2008. године), исказано кроз нижу запосленост (степен запослености 236 зап./1.000 становника) и високу незапосленост (131 незап./100 становника), мање буџетске приходе per capita и зараде по запосленом. Некадашњи носиоци развоја су у процесу реструктурирања или у стечају, као на пример: ХК „Шамот”, Група „Застава Возила”, ЈП „ПЕУ Ресавица”, „Јагодинска пивара”, „Индустрија каблова”, „Раваница”, ПИК „Опленац”, „Магнохром”, „Фабрика вагона”, „Војин Поповић”, ХИ „Жупа”, „14. октобар”, предузећа система „Прве петолетке” и други. И поред проблема које реформски процеси носе, евидентне су позитивне промене међу којима су: повећање броја привредних субјеката (10.000 предузећа, преко 30.000 предузетничких радњи послује у овом подручју), смањење броја великих привредних система и јачање сектора услуга, што дaје другачије импулсе развоју локалне и регионалне економије. У секторској структури изражена је концентрација предузећа и радњи у трговини и прерађивачкој индустрији, у просторном смислу у центрима градова: Крагујевцу, Јагодини, Краљеву, Крушевцу и Новом Пазару, као и у осталим центрима општина. Стране директне инвестиције, једна од главних полуга раста конкурентности привреде, реализоване су као brownfield (већим делом у производни сектор) и greenfield инвестиције (у производни и услужни сектор). Најзначајније инвестиције су: „FIAT”, „Rapp Zastava”, „Unior components” Крагујевац, „Yura Corporation” Рача, „Kronospan” Лапово, „Grah automotive” Баточина, „Holcim” Параћин, „A.S.A”, „Metalnaсinkarna” Ћуприја, „Panasonic” Свилајнац; „Henkel Central Eastern Europe”, „Duropack AG” Крушевац, „Mondi Serbia”, „Styria Federn”, „Aero Еast Еurope”, „Tuš” Краљево, „Andrea Confezioni” Јагодина и друге4. 
Од укупно 248.596 запослених у 2008. години, у предузећима је ангажовано 71,4% а у сектору предузетништва 28,6%. Опадајући тренд укупног број запослених, последица је смањења запослености у предузећима (посебно у Шумадијском и Расинском управном округу услед колапса металског комплекса, производње саобраћајних средстава и комплементарних грана). Уз благе осцилације, број запослених се повећава у Поморавском и Рашком округу због интензивнијег развоја предузетништва који ангажује око 40% запослених и делимично компензује смањење радне снаге у предузећима. Обележје транзиције тржишта рада је повећање броја незапослених, са 116.588 на 137.913. у периоду 2001–2008. године, нарочито у Рашком управном округу (стопа незапослености од чак 40% у 2008. години). Структура незапослених је изузетно неповољна (повећање броја лица без квалификација, старијих од 50 година и већи удео жена). Још увек је присутан проблем фиктивно запослених, а стручно образовање не прати актуелну потражњу радне снаге и потребе привреде за кадровима специфичног профила. 
У диверзификованом профилу привреде припадајућих округа, највећи утицај на привредна кретања има индустрија, (са 63.867 запослених у индустрији, што је 34,1% од укупно запослених; од тога 38,3% запослених у предузећима, 53,5% запослених у привреди) и поред драстичног смањења броја радника (за скоро 40%). Ипак, ефекти привређивања указују на нижи ниво просечне зараде по запосленом у сектору индустрије (83% нивоа укупне зараде по запосленом 2008. године). По подсекторима, доминира прерађивачка индустрија (85% запослених, 78% зараде индустрије), која је друга делатност после трговине. Концентрацији малих и средњих предузећа (МСП) је 25% од укупног броја предузећа и предузетничких радњи (20% укупног броја радњи). Према величини доминантан је сектор МСП са око 95%; у категорије великих предузећа са преко 1000 запослених су: „Застава aутомобили”, „Застава оружје”, „14. Октобар”, „Магнохром” и друга, која се налазе међу 30 највећих индустријских губиташа у 2008. години, у тој категорији су и „Застава камиони”, „Амбалажно стакло”, „Шамот” и „Жупа”. С друге стране, међу 100 најуспешнијих предузећа у 2008. години налазе се: „Књаз Милош”, „Пештан”, „Holcim”, „Henkel Merima” и друга. Према ППРС, драстичан пад запослених у индустрији (за 58% у односу на 1990. годину), одразио се на промену хијарархијске структуре индустријских центара и померања ка нижим величинским категоријама. Постојећа индустријска структура је још увек недовољно конкурентна, а недостатак 
инвестиција је успорио иновирање производње и даљу диверзификацију активности. У структури бруто додате вредности (БДВ) прерађивачке индустрије према технолошкој структури највеће учешће остварују гране средњо-технолошке (medium-tech) развијености, потом индустрије ниско-технолошке (low-tech) развијености, а најмање учешће припада високо-технолошкој (high-tech) индустрији. С обзиром на промене током последњих година (стратешко партнерство са Fiat-ом, прилив страних brownfield и greenfield инвестиција) могу се очекивати промене у правцу јачања грана средње и високо-технолошке развијености. Повољни природни услови, значајан потенцијал радне снаге и традиција, основа су развоја диверзификоване структуре пољопривредне производње. 
Пољопривреда је водећа делатност у неколико општина (Кнић, Рековац, Рача и тако даље), али су њене развојне могућности и повезивање са другим активностима у циљу развоја мултифункционалне привредне активности (са прерађивачким сектором, туристичком привредом и друго) далеко веће. У сектору услуга, са 44.153 запослених (17,8% укупног броја запослених, 26,5% запослених у предузећима, 37,0% запослених у привреди), доминантне су две делатности – трговина и оправка возила, саобраћај и везе (око 75% запослених у сектору услуга). Уз релативно добру покривеност простора малопродајним објектима, трговина полако добија савременију форму кроз разноврснију понуду и организацију (тржни центри, шопинг молови, дистрибутивни центри) и присуство већег броја страних и домаћих трговинских ланаца (Мetro, Tuš, Dis, Delta-Maxi, Рекић). Саобраћајна привреда, великог развојног потенцијала само је делимично искористила положајне предности подручја на стратешки важним саобраћајним правцима.
Привредни профил округа и водећих индустријских центара, као и њихова препознатљивост у ширим оквирима утемељена је на развоју неколико основних грана, које су се испољиле као фактор агломерирања осталих активности:
– Шумадијски управни округ: индустрија (металски комплекс базиран на аутомобилској и комплементарним индустријама, експлоатација камена и индустрија неметала, производња прехрамбених производа и пића, прерада дрвета и производња намештаја), пољопривреда, трговина, саобраћај и туризам;
– Поморавски управни округ: експлоатација угља и прерађивачка индустрија (производња неметала, производња прехрамбених производа и пића, индустрија каблова и опреме за електроинсталације), пољопривреда, трговина, саобраћај и туризам;
– Рашки управни округ: индустрија (производња саобраћајних средстава, ватросталних материјала, прехрамбених производа и пића, текстилна, дрво-прерађивачка индустрија и индустрија неметала), пољопривреда, трговина, саобраћај, грађевинарство и туризам;
– Расински управни округ: индустрија (производња алкохолних пића, вина, сокова, хемијских производа, металски комплекс, текстилна), пољопривреда, грађевинарство, трговина, саобраћај и туризам.
Улога округа у просторно-привредној структури планског подручја 2008. године била је различита: по површини и броју становника највећи је Рашки управни округ (33,8% територије, 28,3% становништва), затим по броју запослених Рашки и Шумадијски управни округ остварују слично учешће (28,5% и 27,4%), по броју запослених у индустрији (31,5%) водећи је Шумадијски, у сектору предузетништва Рашки (35,3%) и Поморавски управни округ (31,7%); највећа концентрација незапослених је у Рашком (35,5%) а према буџетским приходима водеће место припада Шумадијском управном округу (38,5%).
Просторну организацију привреде и индустрије карактерише територијална асиметричност и унутар-регионална неравномерност развоја – концентрација активности у развојним зонама уз Коридор 10, западно-моравски и ибарски комуникацијски правац, као и концентрација активности у окружним и општинским центрима. Од 24 града/општине, у пет градова (Крагујевац, Краљево, Крушевац, Јагодина и Нови Пазар) сконцентрисано је 56% становништва подручја, 65% становништва вишег образовног нивоа, 63% укупно запослених, 56% запослених у индустрији, 61% незапослених и 64% буџетских прихода. У хијерархијској структури привредних и индустријских центара издваја се Град Крагујевац, највећи центар полифункционалне структуре привреде у Централној Србији (преко 40.000 запослених, више од 10.000 запослених у индустрији); Краљево, Крушевац и Јагодина као регионални привредни центри полифункционалне структуре делатности, затим Аранђеловац, Параћин, Нови Пазар као привредни центри средње величине, Трстеник са израженом индустријском функцијом; Ћуприја, Рашка, Врњачка Бања привредно-индустријски центри, односно Врњачка Бања као туристички центар; Топола, Деспотовац, Свилајнац, Тутин, Александровац мањи привредно-индустријски центри, док су Баточина, Кнић, Рача, Лапово, Рековац, Брус, Варварин и Ћићевац валоризовани ка привредни центри слабије развијене структуре делатности.5 
Доминантни елементи у сложеној просторно-привредној структури центара развоја су зоне водећих активности: у Крагујевцу се издваја зона „Заставе” (око 150 ha), у Јагодини зона између пруге и ауто-пута са новијом фабриком каблова (око 200 ha); у Параћину су препознатљиви индустријски комплекси („Српска фабрика стакла”, Индустрија тепиха, „Параћинка”) у оквиру више радних зона (укупне површине око 90 ha) и индустријска зона „Holcim” (површине 32 ha); у Краљеву су носиоци развоја индустрије („Магнохром”, „Фабрика Вагона”, „Гибњара”, Фабрика намештаја „Јасен”) лоцирани у зони „Стари аеродром” (површина зоне са индустријским капацитетима је око 120 ha), у Крушевцу су велики индустријски капацитети („Henkel”, „Trayal”, „14. октобар” и слично) лоцирани у неколико зона (на површини већој од 150 ha), у Трстенику је препознатљива зона моноструктурног карактера „Прве Петолетке” (површине 62 ha), а у Новом Пазару, најзначајнија је индустријска зона на потезу Нови Пазар – Рашка са капацитетима текстилне, металске, хемијске, прехрамбене индустрије (око 70 ha) и друго.6 Последњих година учињени су значајни кораци ка измени традиционално организованих привредних, индустријских, радних зона кроз успешну приватизацију предузећа и ревитализацију brownfield локација (на пример „FIAT”, „Holcim”, „Henkel”, „Yura”), развој greenfield локација („Kronospan”, „Grah automotive”, „Metro Cash & Carry”, „Andrea Confezioni” и друго) и посебно оснивање слободне зоне FAS (Fiat automobili Srbija)7 у Крагујевцу, као иницијалних појава нових полова развоја на планском подручју.
Подршка економском и свеукупном развоју у погледу стварања повољних услова за развој сектора МСПП (мала и средња предузећа и предузетници) и унапређења конкурентности, одвија се кроз постојећи институционални оквир на регионалном нивоу – Регионална агенција за економски развој Шумадије и Поморавља (Крагујевац), за просторни и економски развој Рашког и Моравичког управног округа (Краљево), Агенција за економски развој Санџака (Нови Пазар), Регионални центар за развој МСП, д.о.о. за информационе, едукативне и консалтинг услуге (Крушевац), Регионалне привредне коморе (Крагујевац, Краљево и Крушевац), Канцеларија Републичке агенције за развој МСПП (Параћин), Национална служба запошљавања, пословни центри (филијале Крагујевац и Параћин); на нивоу локалних самоуправа – канцеларије/одељења за локални економски развој градова/општина, јавне и финансијске институције, удружења предузетника, пољопривредних произвођача и сличне пословне асоцијације. Моделе пословне инфраструктуре за подстицај развоју МСП и предузетништва представљају три бизнис (пословна) инкубатора (у Крагујевцу, Крушевцу и Рачи), а покренута је иницијатива за оснивање инкубатора у Краљеву и Новом Пазару. Битна карика у јачању регионалне конкурентности је оснивање четири кластера: кластер произвођача цвећа, произвођача намештаја, „Регионални аутомобилски кластер Централне Србије”, туристички кластер „Краљевски одмор”, у фази оснивања је „Грађевински кластер Шумадије и Поморавља”. Битан елемент подршке и усмеравања привредног развоја су просторно-планска и стратешка развојна документима на регионалном и локалном нивоу, као основа за реализацију привредних, индустријских и радних зона. У току је реализација пројеката инфраструктурног опремања зона финансираних средствима из НИП-а у Крагујевцу, Лапову, Јагодини, Параћину, Свилајнцу, Краљеву, Крушевцу и Варварину; затим оснивање слободне зоне ФАС у Крагујевцу; развој базе података могућих инвестиционих локација (на пример Каталог brownfield локација Шумадије и Поморавља, као и Града Крушевца; СИЕПА база инвестиционих локација; база локација на локалном нивоу и друго. Примери успешног напретка у стварању атрактивног амбијента за привлачење инвестиција су Град Крагујевац и општина Параћин, са сертификатом градова са повољним пословним окружењем. 
–––––––––––––––
4 Стратегија одрживог развоја Шумадије и Поморавља, СИЕПА, РПК Крушевац и Краљево; Регионална агенција за просторни и економски развој Рашког и Моравичког округа и друго.
5 Према Уредби о утврђивању јединствене листе развијености региона и јединица локалне самоуправе за 2011. годину („Службени гласник РС”, број 69/11 – престао период примене), на планском подручју само град Крагујевац остварује изнадпросечан ниво развијености; док се шест општина налази у категорији са вредностима испод 60% републичког просека: Свилајнац, Кнић, Рача, Рековац, Тутин, Варварин и Брус.
6 Извор: ГУП градова Нови Пазар, Крушевац, Крагујевац, Профил града Краљева, Просторни планови општина Параћин, Трстеник, Стратегија одрживог развоја Шумадије и Поморавља и друго.
7 Слободна зона FAS (Fiat automobili Srbija) у Крагујевцу се развија на две brownfield локације: прва, постојећа зона некадашње фабрике Застава, сада Фиат, друга на локалитету некадашњег војног комплекса Грошница (у току је реализација пренамена локалитета).
4.1.3.2. Геолошки грађевински материјали и њихова експлоатација
У највећем броју површинских копова експлоатишу се мезозојски кречњаци, који се махом користе као квалитетан технички камен. Као агрегат за израду механички или хемијски стабилизованих доњих и горњих носећих слојева коловозних конструкција користе се: тампон и стабилизације цементом и битуменом; слојеви коловозних конструкција (зависно од саобраћајног оптерећења); цементбетон; ломљени камен, за израду камених набачаја, насипа, испуна и друго. Неки од ових мајдана, на основу петрографских, хемијских и техничких карактеристика камена, као и положаја у односу на комуникације, имају велики значај и перспективност за дужу експлоатацију. Истичу се: Ковиловача код Деспотовца, Самар код Крагујевца, Радманово код Брзећа, Подстран поток код Новог Пазара и Градац – Тутин на периферији Тутина.
Од мермера, који се користе као технички камен, највећи значај имају лежишта у близини Баточине, Лапова и Крагујевца – Градац, Велика Стражевица и Доње Комарице. Ови мајдани се налазе у непосредној близини железничке пруге, што представља велику предност, с обзиром да се ради о једном од најјефтинијих начина транспорта. На такав начин, значај ових мермера премашује локални карактер. Посебан случај је са мермерима у лежишту Венчац. Традиционално, венчачки мермери се користе као архитектонски, украсни и скулпторски камен високог квалитета. С обзиром на висок проценат CaCO3, млевењем ових мермера добија се квалитетан материјал који се може користити у хемијској, фармацеутској и прехрамбеној индустрији, пољопривреди, металургији, за производњу папира и друго. Мермери из осталих мајдана у околини Аранђеловца и Тополе користе се само као архитектонски камен. Као камен за облагања и поплочавања користе се и мермерне брече из околине Новог Пазара. 
У околини Аранђеловца постоји дуга традиција у експлоатацији и обради гранита. Данас су актуелни мајдани: Стан, Глишића мајдан, Мала Орловица, Бабића Рт, Плоча и многи мањи који раде без одговарајућих дозвола. Камен се користи за израду камене галантерије (коцке, ивичњака и друго), за надгробне споменике и као скулпторски камен. Од осталих важнијих гранита, могу да се истакну они из мајдана Врануша на путу Брус – Митрово Поље – Врњачка Бања.
Као архитектонски и технички камен традиционално се користе и пешчари у близини Белих Вода, на путу Крушевац – Трстеник. Клесарски занат и израда камене галантерије од ових пешчара представљају и део туристичке понуде овог краја.
На планском подручју се такође налази и квалитетан камен за производњу агрегата за израду везног и хабајућег слоја од асфалт-бетона, затим за производњу туцаника за израду застора железничких пруга, као и за израду коцке, плоча, ивичњака и друге камене галантерије и за сва зидања и облагања у нискоградњи и хидроградњи, а на неколико локалитета експлоатишу се андезити и андезит базалти. Најквалитетнији су из лежишта код Горњег Милановца: Бечевица, Чековића мајдан и Ненадовића брдо, као и у околини Краљева и Рашке: Живков мајдан, Брвеник и нарочито, Каменица и Бисина.
У алувионима већих река експлоатишу се шљунак и песак. Често се ово изводи без одговарајућих одобрења и без адекватне контроле, а непланска и неконтролисана експлоатација из алувиона и речних корита утиче негативно на морфолошке и хидрографске карактеристике терена. Такође, могућа је промена режима подземних вода у алувиону, управо оних које се често користе за водоснабдевање.
Посебан потенцијал представљају масе базалта на североисточним падинама Копаоника. Осим као квалитетан технички и архитектонски камен, ове стене се могу користити за производњу термоизолационих материјала (минералне вуне), у петрургији, за производњу високоотпорних влакана и тако даље. За сада се користе само локално као камен за изградњу зиданих конструкција.
4.1.3.3. Пољопривреда
Удео националног дохотка који се оствари у пољопривреди планског подручја у националном дохотку државе износи 12.2%, а Централне Србије скоро 21%. Пољопривредна производња представља веома битан сегмент у целокупном развоју привреде, а на њен значај указују: 
– пољопривредне површине су 2008. године обухватале 58,5% (677.597 hа) укупне површине планског подручја;
– народни доходак који је остварен у пољопривреди 2005. године износи 22,5% укупног дохотка;
– од укупно 1.021 насеља планског подручја, 24 је градског типа, а 997 је сеоског (97,65%);
– сеоско становништво чини 52,8% (556.352);
– пољопривредно становништво чини 26.1% (280.980) укупног становништва;
– активно је 64,7% пољопривредника (181.864), што је 18,7% укупног активног становништва;
– пољопривредна производња обавља се на 135.861 газдинстава, што је 38% од укупног броја домаћинстава.
У периоду од 2001–2008. године дошло је и до извесног повећања овог природног ресурса за 1.334 ha, углавном у корист ливада и пашњака, док је приметно смањење продуктивног земљишта (ораница, воћњака и винограда).
Број пољопривредника на посматраном простору 2002. године износио је 280.980, што чини 34,4% пољопривредника Републике Србије, односно 46,7% Централне Србије. Активно становништво које се бави пољопривредом (181.864) чини 18,7% активног становништва подручја. Просечно на територији планског подручја, старијих лица од 65 година, чланова пољопривредних домаћинстава има 20,9%, а највећи удео је у општинама Ћићевац, Рашка и Рековац. Повећано је и учешће активних жена у пољопривреди, чији удео за износи 43,9 %, а највише их је у Рашкој и Деспотовцу, преко 50%. 
Пољопривредна производња на планском подручју обавља се на 135.861 пољопривредном газдинству, који чине око 38% укупног броја домаћинстава, што је изнад просека за Републику Србију (31%). Просечна површина газдинства је око пет хектара, што је дупло више од републичког просека. Посматрајући структуру пољопривредних газдинстава према величини, уочава се уситњеност јер је чак 79% пољопривредних газдинстава површине до 5 hа, а свега 3,9% површине преко 10 hа. На регионалном нивоу, најзаступљенија су газдинства површине од 1,00 – 3,00 hа, и то највише у Расинском управном округу – 41%.
Разноврсност едафских, орохидрографских, климатских и других услова детерминисао је оријентацију пољопривредне производње ка појединим гранама у различитим деловима планског подручја, као и на територији управних округа, градова и општина које улазе у његов састав. 
На основу пољопривредних типова појединих градова/општина планског подручја уочава се издиференцираност простора на четири типа, од којих су три тржишна, са превагом сточарске производње (средње продуктивне у градовима Краљево и Нови Пазар, и општини Тутин и нископродуктивне у општини Рашка), превагом биљне производње и значајним уделом воћарства (градови и општине Аранђеловац, Топола, Рача, Лапово, Баточина, Крагујевац, Кнић, Свилајнац, Јагодина, Деспотовац, Ћуприја, Параћин, Рековац, Варварин, Трстеник, Александровац, Ћићевац, Крушевац и Врњачка Бања) и један тип традиционалне мешовите производње (општина Брус).

Производња жита је најзначајнија у ратарској производњи, с обзиром да се под овим културама налази 57,1% ораничних површина. Најраспрострањеније су у равничарским и нижим брежуљкастим пределима (Шумадијски и Поморавски управни округ). У структури ораничних површина по општинама са високим уделом издвајају се општине Аранђеловац, Лапово, Ћићевац и Деспотовац са преко 70% површине под житом, а најмањи удео ових култура имају Тутин (свега 6%), Рашка и Брус. Укупна производња пшенице на овом простору чини 8,7% производње на нивоу Републике Србије, а кукуруза 9,5% републичких приноса. Највеће приносе кукуруза остварују: општина Параћин, као и градови Јагодина, Краљево и Крушевац, све смештене у Поморављу, а производња пшенице највише приносе остварује у општинама Аранђеловац и Ћуприја, и у градовима Крагујевцу и Крушевцу.
Производња поврћа сматра се веома битним сегментом пољопривредне производње, како по површинама засејаним овим културама (11,9% ораничних површина), а који учествују са 15,38% у повртњацима Србије, односно 20,61% њеног ужег дела. Уочава се разлика између култура које се гаје на планском подручју. У влажним алувијалним равнима више успевају купус, парадајз, пасуљ и друго, док у вишим пределима успева кромпир. На ситним породичним парцелама среће се такозвана сваштарска производња малих приноса, за потребе домаћинстава. Све значајнији за производњу поврћа су пластеници и стакленици у којима се гаји рано поврће, а у општинама богате минералним изворима, овај ресурс се користи за поспешивање производње поврћа. Градови и општине са највећим површинама под поврћем су: Александровац, Брус, Јагодина, Крагујевац, Крушевац, Рашка и Трстеник.
Крмно биље и травни покривач, ливаде и пашњаци, изузетно су важни у пољопривредној производњи планског подручја, јер су основа за развој како интензивног сточарства, махом свињарства у нижим пределима, тако и традиционалног говедарства и овчарства у вишим брдско-планинским теренима. Површине под крмним биљем чине 18,19% укупних површина Републике Србије под овим културама. Најраспрострањеније су у равничарским градовима и општинама, у влажним равнима крај река (општине Рековац и Свилајнац и градови Крагујевац и Крушевац). Производња крмног биља планског подручја учествује са 32,32% производње детелине, односно 16,08% луцерке на нивоу Републике Србије. Сходно површинама које су у појединим окрузима под овим културама заступљене (трајни засади), легуминозе највећу производњу остваре у Шумадијском и Поморавском управном округу, а посматрано по градовима и општинама, највише се произведе у Крагујевцу, Рековцу и Крушевцу.
Ливаде и пашњаци највеће распрострањење имају у брдовитом и планинском делу посматраног подручја. Ливаде заузимају 16,7% пољопривредних површина, а у структури пољопривредног земљишта по градовима/општинама, највише учествују у Брусу, Тутину, Новом Пазару, Краљеву и Врњачкој Бањи, а пашњаци заузимају 18,9% пољопривредних површина, са највећим распрострањењем у општинама Тутин (чак 52%) и Брус, и градовима Нови Пазар и Краљево. Површине под ливадама чине 18,26%, а пашњацима 15,4% површина Републике Србије. Производња траве са ливада чини 22,73% и пашњака 23,75% од укупне количине на нивоу Републике Србије.
Воћарство је традиционално занимање за становништво посматраног подручја, посебно са територије Шумадијског и Расинског управног округа, који представљају део познатог воћарског рејона. Површина коју покривају воћњаци обухвата 8,6% пољопривредних површина, што чини око 24% укупних воћњака на територији Србије. Овај простор је 2008. године у укупној производњи јабуке на нивоу Републике Србије учествовао са 14,8%, а остварени просечни принос знатно је виши од републичког просека, са 19,5kg/ст (за Републику Србију је 15,5). Највећи приноси су у Рашком и Расинском управном округу, а посебно се издвајају општине Брус, Александровац, Топола, и градови Јагодина, Краљево и Нови Пазар. Што се тиче производње шљиве, овај простор учествује са чак 34,4% у републичкој производњи, а и просечни приноси по стаблу су виши, а истичу се Крагујевац, Краљево, Александровац и Крушевац.
Виноградарство је грана пољопривреде са традицијом. Виногради се простиру на површини од 13.695 хектара, што је око 2% пољопривредних површина посматраног простора и 23% виногорја Републике Србије. Виноградарски макрорејони на подручју Просторног плана су: западно-моравски (виногорја Краљева – јеличко и крушевачко – трстеничко, жупско, темнићко и расинско) и шумадијско-великоморавски (опленачко са венчачким, рачанским, космајским и крагујевачким виногорјем у Шумадији и јагодинско са јагодинским, левачким, јовачким и параћинским виногорјем). Производња грожђа са виногорја планског подручја учествује са 24,5% у укупној производњи грожђа Републике Србије, када су и просечни приноси по чокоту били виши од републичког нивоа. Највеће приносе оствари Расински управни округ, а посматрано по градовима и општинама издвајају се Топола, Јагодина, Параћин, Свилајнац, Александровац, Крушевац и Трстеник.
Сточарство је најшире заступљена делатност на планском подручју, са свим својим подтиповима. Традиционално се гаје свиње, са још увек заступљеним аутохтоним сортама „шумадијком” и „моравком”, посебно у Шумадији и Поморављу, али се гаје и говеда, интензивно у фармерској форми у нижим и екстензивно у брдовитим пределима, док је овчарство традиционално заступљено на планинским пашњацима. Број стоке на посматраном подручју је прилично значајан и износи 18,1% укупних грла говеда у Републици Србији, 15,5% укупних грла свиња, 21,4% укупних грла оваца и 16,5% укупног броја живине. Посматрано по окрузима планског подручја говедарство је најзначајније за Рашки и Расински управни округ. Планско подручје располаже значајним бројем стоке на 100 ha одговарајуће категорије пољопривредне површине, што је знатно више од просека за Републику Србију (за 14 говеда на 100 ha обрадиве површине има више од просека Републике Србије). Изнад републичког просека су сви окрузи, а Расински управни округ има највећи број грла. Просек посматраног подручја у броју свиња на јединици површине више него дупло је већи од републичког просека, док је број оваца на 100 ha пољопривредне површине већи у свим окрузима од броја на нивоу Републике Србије.
4.1.3.4. Шумарство
У Шумадијском, Поморавском, Рашком и Расинском управном округу под шумом је 447.600 ha, што представља 19,9% укупне површине под шумом у Републици Србији (без података за КиМ).
Табела 14. Преглед површина под шумом у Шумадијском, Поморавском, Рашком и Расинском управном округу и Републици Србији (без података за КиМ)




Подручје/
Управни округ


Укупна 
површина области 
(ha)


Површина шума 
 (ha)


Шумовитост
(%)




Шумадијски 


238.500


54.400


22,8




Поморавски


261.400


71.600


27,4




Рашки


391.700


199.600


51,0




Расински


295.700


121.050


40,9




УКУПНО


1.187.300


446.650


37,6




Србија (без КиМ)


7.747.400


2.252.400


29,1




Извор: ППРС
Шумовитост по окрузима и градовима/општинама је различита и креће се у распону од 22,8% у Шумадијском до 51% у Рашком управном округу. Шумама у државном власништву газдују: ЈП „Србијашуме” преко својих шумских газдинстава и управа, ЈП „Национални парк Копаоник” (шумом у националном парку), Шумарски факултет из Београда (готово целом површином западног дела катастарске општине Гоч) и општинска јавна комунална предузећа.

У шумама у државном власништву најзаступљеније врсте су буква (33%), цер (29%), четинари (21%) и багрем (4,9%). У шумама сопственика најзаступљенији су цер (30,2%), буква (28,6%), храст (24%) и багрем (6,5%). Поред поменутих најзаступљенијих шумских врста јављају се и горски јавор, јавор млеч, клен, бели граб, јасика, бреза, ива, дивља крушка, дивља трешња, дивља јабука, брест, ситнолисна липа, крупнолисна липа, бели јасен, црни јасен, смрча, црни бор, бели бор, ариш и боровац. На Голији и Копаонику јављају се и биљне врсте које данас представљају природне реткости.
На надморским висинама преко 500 m, на свим експозицијама, доминира климарегионални појас букових шума (Fagetum moesiacae montanum), у којима су поред букве (Fagus moesiaca) присутни граб (Carpinus betulus), леска (Corylus avellana), клен (Acer campestre), дрен (Cornus sp.), јасен (Fraxinus excelsior) и друге. На сувим и топлим експозицијама јављају се климазоналне шуме сладуна и цера (Quercetum fraineto-cerris typicum) и шуме грабића (Carpinion orientalis moesiacum), док се у мезофилнијим условима јављају шуме китњака и граба (Querco-Carpinetum). На мањим надморским висинама уз водотокове распрострањени су храст лужњак (Quercus robur), јова (Alnus glutinosa), врба (Salix sp.), црни јасен (Fraxinus ornus) и бели јасен (Fraxinus excelsior). По мочварним стаништима распрострањене су трска, шевар, шибље и различите врсте ацидофилних трава.
Табела 15. Стање државних шума којима газдује ЈП „Србијашуме” и шума сопственика по управним окрузима (у 2009. години)




Управни округ


Површина


Запремина


Запремински прираст




ha


%


m³


%


m³/ha


m³


%


m³/ha








ДРЖАВНЕ ШУМЕ




Шумадијски 


14.989,6


8,2


1.926.094,6


6,4


128,5


57.548,6


11,6


3,8




Поморавски


36.580,8


20,0


5.791.893,2


19,5


158,3


149.878


19,1


4,1




Рашки


89.277,6


48,7


12.622.129,8


42,4


141,4


337.974,2


43,1


3,8




Расински


42.314,5


23,1


9.422.559,2


31,7


222,7


238.683,7


30,4


5,6




УКУПНО


183,162,44


100


29.762.676,6


100


162,5


784.084,3


100


4,3






ШУМЕ СОПСТВЕНИКА*




Шумадијски 


38.858


17,0


4.465.626


18,6


114,9


142.591


21,4


3,7




Поморавски


73.442


32,2


8.822.475


36,7


120,1


308.464


46,3


4,2




Рашки


77.635


34,0


7.475.555


31,1


96,3


151.685


22,8


2,0




Расински


38.383


16,8


3.303.448


13,7


86,1


62.930


9,5


1,6




УКУПНО


424.300


100


54.337.458


100


128,1


1.362.389


100


3,2




Извор: ЈП „Србијашуме” (2012.) према Привременом програму газдовања шумама сопственика за управне округе за 2013. годину.
*Напомена: У преглед шума сопственика нису ушле површине у општини Врњачка Бања и на подручју НПК, јер ЈП „Србијашуме” на том простору немају надлежност
Посебан проблем представља газдовање шумама у шумама сопственика (заузимају 52% укупних површина под шумом планског подручја), које карактерише лоше стање и уситњеност поседа, нерешени својински односи, што отежава газдовање, а затим и појава „нових” власника већег поседа (црква, задруге, велики земљопоседници). Пажљиво идентификовани и изводљиви циљеви у приватним шумама могу се реализовати само стрпљивим заједничким напорима власника шума, шумарских стручњака и одговарајућих државних органа у повећању знања и вештина власника шума релевантних за газдовање шумама и проналажењу најоптималнијих облика удруживања. За шуме сопственика на подручју општина Деспотовац, Свилајнац, Ћуприја, Параћин, Рековац, Варварин и Града Јагодине урађени су и усвојени програми газдовања.
ЈП „Србијашуме” је по Закону о враћању (реституцији) имовине црквама и верским заједницама („Службени гласник РС”, број 46/06) до 15. октобра 2012. године, на подручју Рашког, Расинског, Поморавског и Шумадијског управног округа, вратило Српској Православној Цркви 7.917 ha шума и шумског земљишта. 
Табела 16. Преглед шумом обраслих површина по окрузима (2004–2011)




Управни округ


Обрасла шумска површина (ha)




2004.


2008.


2011.




Шумадијски 


52.723


54.409


54.335




Поморавски


70.525


75.606


70.790




Рашки


169.853


180.922


180.149




Расински


89.679


90.214


87.813




Извор: Републички завод за статистику, Општине у Републици Србији 2004, 2010, 2012.
У свим управним окрузима констатовано је смањење обраслости, велико учешће изданачких шума у поређењу са високим, висок ниво деградације и мала просторна заступљеност шумских заједница и мањих фрагмената дуж обала речних корита, локалних шума око увала, мањих комплекса и испрекиданих прстенова уз побрђа, подножја и више појасеве брдскопланинске зоне. 
На планском подручју налазе се станишта зеца, фазана, срнеће дивљачи, лисице, дивље мачке, куне, дивље свиње, вука, пољске јаребице, препелице, дивље патке, дивље гуске и тако даље. Стање фонда дивљачи је незадовољавајуће, како по бројности популације ситне и крупне дивљачи и економски највреднијих врста (јелен, срна, дивља свиња), тако и у погледу трофејне вредности, старосне и полне структуре. 
4.1.3.5. Туризам
Туристичка привреда је још увек на маргини привредне структуре планског подручја (свега 2,3% запослених у привреди), изузев у неколико мањих целина са вишедеценијском традицијом, на пример Врњачка Бања (15,5% у овој делатности) као најзначајнија дестинација у домену бањског туризма (најпосећенија бања) и Рашка (15,6%) са Копаоником у домену планинског туризма. Туристичке локације и дестинације су бројне, од установа и објеката културе, бањских комплекса (Врњачка, Буковичка, Богутовачка, Матарушка, Јошаничка, Рибарска, Новопазарска, Деспотовачка), језера (Гарашко, Гружанско, „Ћелије”), пећина (Рисовача, Ресавска, Смолућка) до заштићених предеоних целина (НПК, ПП „Голија”, Резерват биосфере „Голија – Студеница”, СПР „Увац” и других) и излетишта (на пример „Равниште” на Великом Јастрепцу, чија је површина 109,71 ha), и представљају добру основу за развој различитих видова туризма. Број туриста и ноћења варира на планском подручју. Највећи је у најатрактивнијим центрима као што је на пример Врњачка Бања (око 150.000 домаћих и 11.000 иностраних гостију на годишњем нивоу са просечном дужином боравка 3,8 за домаће и 2,6 дана за иностране госте). Буковичка Бања отварањем нових смештајних капацитета увећава многоструко број посетилаца, а планински центар Копаоник бележи пораст од око 30% (укупно око 70.000 гостију) у сезони 2011. године.
Планско подручје данас тражи место на туристичком тржишту Републике Србије и на ширем туристичком подручју, јер има оптималне могућности да се интензивније туристички развије из неколико разлога:
– располаже разноврсним природним и антропогеним туристичким потенцијалом;
– може да користи добра искуства развијених туристичких региона;
– може да креира туристичке производе и побољша положај на тржишту у складу са најновијим трендовима у туризму на локалном и регионалном нивоу;
– може да делује брзо са наслеђеном инфраструктуром (модернизација капацитета) и (ре)организацијом у туризму; 
– може да критичну масу знања и расположиви интерни капацитет искористи за улазак у националну и ширу туристичку конкуренцију;
– савремених (нових) трендова развоја туризма који подразумевају убрзани улазак на туристичку мапу све већег броја дестинација, услед већ потврђене навике да туристи све више траже и прихватају нова искуства и дестинације;
– промене у профилу туриста ка посетиоцима који траже аутентична искуства и активним туристима заинтересованим за културу и природне ресурсе дестинација у које путују. 
На подручју Шумадијског, Поморавског, Рашког и Расинског управног округа према типу туристичког садржаја могу се издвојити:
– природни туристички потенцијали;
– антропогени туристички потенцијали (насеља и духовни/традиционални/ манифестациони туристички потенцијали и вредности).
Природни туристички потенцијали на подручју Просторног плана су многобројни и могу се поделити на:
1) планине и остале геоморфолошке и спелеолошке туристичке потенцијале:
– планине са целогодишњом туристичком понудом – Копаоник, Голија, Гоч;
– планине са мањим учешћем целогодишње понуде – Букуља, Гоч, Кучајске планине, Гледићке планине, Бељаница, Јастребац и друге;
– пећине националног значаја – Ресавска и пећина Рисовача;
– клисуре – Ибарска долина, Кањон Ресаве;
– објекти геонаслеђа – бројни геоморфолошки и хидролошки феномени краса у општинама Деспотовац и Тутин, и Граду Новом Пазару и другим;
2) термалне воде – бање и бањска туристичка места:
– бањска туристичка места националног значаја – Врњачка Бања, Матарушка Бања, Буковичка Бања, Рибарска Бања;
– остала национална бањска туристичка места – Јошаничка Бања, Богутовачка Бања, Новопазарска Бања;
– бањска места регионалног значаја – Деспотовачка Бања, Рајчиновића Бања;
3) језера и остале хидролошке туристичке потенцијале:
– језеро Ћелије, Гружанско језеро, језеро Гараши, Шумаричко језеро, Ђерекарска, 
– река, Рибарићко језеро и остала језера регионалног/локалног нивоа;
4) националне паркове и остале биогеографске туристичке потенцијале:
– НПК, Парк природе „Голија”, односно, део ПП „Голија”, који има статус Резервата биосфере „Голија – Студеница”;
– паркови регионалног значаја – парк Буковичке бање, градски парк Ђурђево брдо у Јагодини и други.
Антропогени туристички потенцијали који обухватају духовно и културно историјско наслеђе са: 
– градским и сеоским насељима и објектима националног и регионалног туристичког значаја (градска језгра, утврђени градове, друге споменичке и амбијенталне целине, верске објекте – манастире, цркве, џамије и друго). Сви туристички репери су везани за објекте који су регистровани код Републичког завода за заштиту споменика културе;
– манифестацијама – културне манифестације, уметничке манифестације и спортске манифестације. Међу њима најважније су: Врњачки Карневал (Врњачка Бања) је, поред Гуче и Еxitа, највећа туристичка манифестација у Србији. Централни догађај је Велика међународна карневалска поворка; у Тополи се у октобру одржава културно-привредно-туристичка манифестација Опленачка берба; у Александровцу постоји традиција прославе бербе грожђа. Крајем септембра и почетком октобра, одржава се манифестација Жупска берба; Видовданске (позоришне) свечаности у Крушевцу је врло атрактивна манифестација, коју током лета посећују гости из земље; Велики школски час се одржава 21. октобра у спомен на стрељање невиног становништва Крагујевца и околине 1941. године; културно-спортска манифестација Прођох Левач, прођох Шумадију је смотра народног стваралаштва Левача, Шумадије и Поморавља, у амбијенту манастира Каленић са изложбама народне радиности и слика, као и такмичењем у припреми традиционалних јела и у народним спортским играма; Рашке духовне свечаности; Јефимијини дани су културна манифестација у Трстенику у порти манастира Љубостиња и у културном центру. На манифестацији се додељује песничка награда „Јефимијин вез”; Златне руке Бруса; Беле покладе је културна манифестација која се одржава последње недеље пред почетак Ускршњег поста у Свилајнцу; Синђелићеви дани је културна манифестација која се одржава у Свилајнцу у помен на ресавског војводу Стевана Синђелића; Дани српског духовног преображења од великог је културног значаја а дешава се у Деспотовцу; Савремена српска проза је културна манифестација која у Трстенику окупља еминентне ствараоце савремене прозне уметности; Крагујевачки фестивал Позоришни сусрети ученика гимназија, Јоаким фест у Крагујевцу је фестивал најбољих позоришних представа Србије по тексту домаћих аутора, те Златна искра међународни луткарски фестивал; Сабор народног стваралаштва Свети пророк Илија и Петровдански сабор у Баточини; Дани комедије у Јагодини; фестивал Мермер и звуци у Аранђеловцу је под покровитељством UNESCO-а; Фестивал поп и рок музике „Ухвати ритам”; Међународни фестивал Џез фест и Међународни фестивал камерних хорова у Крагујевцу; као и спортске манифестације Трстеник на Морави, Скобаљијада у Свилајнцу, Богојављанско пливање за „Крст часни” у Крагујевцу, Спуст без граница на Ибру, Санџачке игре и Рамазанска улична трка и Стари град у Новом Пазару и многе друге;
– традицијом, кулинарством, навикама – етногеографска обележја простора.
4.1.4. Инфраструктурни системи
4.1.4.1. Саобраћајна инфраструктура
1) Друмски саобраћај
Основну мрежу друмских путева на планском подручју чине државни путеви I и II реда, који су основни носиоци унутрашњег саобраћаја и међурегионалне повезаности, док се преко државних путева I реда остварују и међудржавне везе према Црној Гори. Највеће саобраћајно оптерећење на државним путевима I реда јавља се дуж аутопутског правца Е-75, где истовремено постоје и најбољи услови саобраћаја. Наведени путни правац представља једини аутопутски коридор на подручју Просторног плана преко кога се обавља доминантно транзитни саобраћај републичког и међународног значаја тако да се на овом правцу реално очекују највећа саобраћајна оптерећења у обухвату Просторног плана. 
Табела 17. Густина путне мреже




Управни округ град/општина


Дужина држ. путева I реда


Дужина држ. путева II реда


Дужина општ. путева


Површ.
(km²)


Густина држ. путева I реда (km/km²)


Густина држ. путева II реда (km/km²)


Густина општ. путне мреже (km/km²)




Шумадијски


193


285


947


2386,44


0,081


0,119


0,397




Аранђеловац


31


106


150


375,74


0,083


0,282


0,399




Баточина


12


6


56


135,60


0,088


0,044


0,413




Кнић


33


22


80


412,76


0,080


0,053


0,194




Крагујевац – град


54


52


305


834,74


0,065


0,062


0,365




Лапово


1


8


89


55,08


0,018


0,145


1,616




Рача


19


42


130


216,04


0,088


0,194


0,602




Топола


43


48


138


356,49


0,121


0,135


0,387




Поморавски


29


471


725


2612,86


0,011


0,180


0,277




Деспотовац


0


108


91


623,17


0,000


0,173


0,146




Јагодина – град


0


86


162


469,52


0,000


0,183


0,345




Параћин


25


57


146


540,58


0,046


0,105


0,270




Рековац


0


91


88


365,96


0,000


0,249


0,240




Свилајнац


4


57


78


325,38


0,012


0,175


0,240




Ћуприја


0


72


160


288,25


0,000


0,250


0,555




Рашки


246


542


2208


3923,74


0,063


0,138


0,563




Врњачка Бања


15


66


203


239,09


0,063


0,276


0,849




Краљево – град


102


140


326


1529,82


0,067


0,092


0,213




Нови Пазар – град


58


121


582


742,96


0,078


0,163


0,783




Рашка


39


113


400


670,17


0,058


0,169


0,597




Тутин


32


102


696


741,69


0,043


0,138


0,938




Расински


67


477


1361


2666,81


0,025


0,179


0.510




Александровац


0


81


361


386,54


0,000


0,210


0,934




Брус


0


104


433


605,57


0,000


0,172


0,715




Варварин


0


61


64


249,31


0,000


0,245


0,257




Крушевац – град


35


145


296


853,87


0,041


0,170


0,347




Трстеник


19


77


168


447,71


0,042


0,172


0,375




Ћићевац


13


9


40


123,79


0,105


0,073


0,323




Поред наведеног правца као најоптерећенији државни путеви I реда издвајају се и државни пут IБ реда бр. 24 Баточина – Крагујевац – Краљево, државни пут IБ реда бр. 23 Појате – Крушевац – Краљево – Чачак – Пожега – Ужице – Нова Варош – Пријепоље – државна граница са Црном Гором (Гостун) и државни пут IБ реда бр. 22 М-22 Краљево – Рашка – Нови Пазар – Рибариће. У следећој табели дати су путеви првог реда.8 
Табела 18. Државни путеви I реда




Државни пут I реда


Дужина у обухвату 
Просторног плана


2006. (ПГДС)*


2009. (ПГДС)*




број 1 (Е-75)


71,2


16.029


17.363




број 24


28,3


7.986


8.236




број 32


26,4


4.268


4.150




број 22


128,0


7.441


9.142




број 31


12,4


2.486


3.322




број 25


79,1


7.311


7.411




број 24


36,0


 


 




број 23


97,7


11.616


11.071




број 29


27,9


2.986


3.430




Укупно (km)


507,0






* Податак за деоницу са највећим саобраћајним оптерећењем у обухвату Просторног плана
Државни путеви I реда су са савременим коловозом и делом су реконструисани.
У оквиру границе обухвата Просторног плана постоје следећи државни путеви IIА реда:
– број 150 Аранђеловац – Белановица – Љиг, 
– број 152 Топола – Горња Шаторња – Рудник – Бућин гроб,
– број 157 Рача – Церовац,
– број 158 Велика Плана – Баточина– Јагодина –Ћуприја – Параћин – Ражањ,
– број 160 Свилајнац – Деспотовац – Двориште – Ресавица – Сење – Ћуприја,
– број 177 Горњи Милановац – Неваде – Враћевшница – Баре – Крагујевац, 
– број 179 Чачак – Дракчићи – Краљево,
– број 181 Гуча – Каона – Дракчићи,
– број 183 Крагујевац – Горња Сабанта – Рековац – Белушић – Јасика – веза са државним путем број 23,
– број 184 Горња Сабанта – Јагодина – веза са државним путем А1,
– број 186 Ћуприја – Вирине – Деспотовац – Двориште – Водна – Крепољин,
– број 187 Витановац – Угљарево – Велика Дренова – Јасика – Варварин – Мијатовац,
– број 188 Рековац – Превешт – Грабовац – Трстеник,
– број 190 Доњи Крчин – Варварин – Ћићевац,
– број 198 Рашка – Кути – Одвраћеница – Преко Брдо,
– број 202 Сјеница – Раждагиња – Буђево – Карајукића Бунари – Суви До – Лескова – Веље Поље – Тутин,
– број 203 Дољевиће – Пазариште – Тутин – Брегови,
– број 204 Пазариште – Манастир Сопоћани – Баћица – Расно,
– број 205 Тутин – Годово – државна граница са Црном Гором (Вуча), 
– број 207 Биљановац – Јошаничка Бања – Грчак – Александровац – Крушевац (Кошеви),
– број 208 Врњци – Врњачка Бања – Станишинци – Грчак – Брус – Разбојна,
– број 209 Краљево (Ратина) – Брезна – Гоч – Станишинци,
– број 210 Јошаничка Бања – Копаоник – Рудница,
– број 211 Стопања – Витково – Брус – Брзеће – Копаоник, 
– број 215 Крушевац – Ђунис – Делиград.
Државни путеви IIБ реда у обухвату Просторног плана су:
– број 365 Сибница – Венчане – Даросава – Белановица,
– број 368 Аранђеловац – Бања – Топола,
– број 380 Кнић – Баре,
– број 381 Веза са државним путем 183 – Течић – Вукмановац – Лоћика,
– број 382 Доњи Крчин – Опарић – Превешт – Манастир Каленић,
– број 383 Свилајнац – Бресје – Дубока – Глоговац – Крушар – Ћуприја,
– број 384 Деспотовац – Манастир Манасија,
– број 385 Водна – Ресавска Пећина,
– број 386 Веза са државним путем 160 – Манастир Раваница,
– број 387 Давидовац – Поповац,
– број 388 Веза са државним путем 36 – Грза – Сисевац – веза са државним путем 160,
– број 410 Краљево – Матарушка Бања,
– број 411 Угљарево – Врњци – Ново Село – Гоч – Гокчаница – Веза са државним путем 22,
– број 412 Брвеник – Градац – Рудно,
– број 413 веза са државни путем 22 – Новопазарска Бања – Избице – Лопужња – административна линија АП Косово и Метохија,
– број 416 Рибаре – Рибарска Бања.
Државни путеви II реда су на нижем нивоу услуге од државних путева I реда. Део државних путева II реда налази се у тешким теренским условима, што у великој мери отежава реконструкцију, доградњу и одржавање ових путева.
Стање општинских путева у значајном делу не испуњава захтеве савременог саобраћаја. Наиме, поред мале заступљености савремених коловозних застора технички елементи (радијуси хоризонталних кривина, подужни и попречни нагиби коловоза, одводњавање) најчешће нису у складу са стандардима пројектовања јавних путева ван насељених места. Значајан проблем представља и немогућност одговарајућег одржавања општинске путне мреже, а разлог је недостатак финансијских средстава и опреме. Део општинске путне мреже налази се у тешким теренским условима, што у великој мери отежава реконструкцију, доградњу и одржавање ових путева.
Регионална приступачност планског подручја је изнад републичког просека.
2) Железнички саобраћај
Укупна дужина железничке мреже Србије износи 3.809 km, од чега је само 7,2% двоколосечних пруга, док је електрифицирано 32,7% железничке мреже.
Железничка мрежа је стара, пруге су дотрајале, опрема, је технолошки превазиђена што се негативно одражава на ниво квалитета превозне услуге у погледу времена путовања, поузданости и редовности саобраћаја. Такође, експлоатационе брзине на железничким пругама су на изузетно ниском нивоу.
Магистралне пруге у које пролазе кроз подручје Просторног плана су:
– Е 70 и Е 85 Београд – Ниш;
– Е 85 Лапово – Крагујевац – Краљево – Косово Поље – Ђенерал Јанковић.
Поред магистралних пруга на планском подручју постоји и регионална пруга Сталаћ – Краљево – Пожега.
Локалне пруге имају значај повезивања са железницом локалних центара и значајних корисника, а у захвату Просторног плана налазе се следеће локалне пруге:
– Параћин – Поповац; 
– Марковац – Свилајнац – Деспотовац – Ресавица.
Стање железничког саобраћаја је на врло ниском нивоу тако да је неопходно спровести реорганизацију железнице и обезбедити средства за изградњу и реконструкцију железничке инфраструктуре.
3) Ваздушни саобраћај
У обухвату Просторног плана се налазе ваздушна пристаништа чија је намена првенствено за спортске и делимично за одређене привредне активности (Трстеник, Краљево, Параћин – Давидовац) при чему је приметан недостатак мањих аеродрома који би пружали услуге ниско-буџетним компанијама за опслуживање мањих летелица.
4) Водни саобраћај
На подручју Просторног плана не постоје пловни путеви.
–––––––––––––––
8 На подручју Просторног плана, а на основу Уредбе о категоризацији државних путева („Службени гласник РС”, број 105/13) и Уредбе о изменама уредбе о категоризацији државних путева („Службени гласник РС”, број 119/13), налазе се следећи државни путеви I реда:
 – Државни пут I А реда број 1, државна граница са Мађарском (гранични прелаз Хоргош) – Нови Сад – Београд – Ниш – државна граница са Македонијом (гранични прелаз Прешево).
 – Државни пут I Б реда број 15 категорисан је као државни пут I Б реда број 24 Баточина – Крагујевац – Краљево.
 – Државни пут I Б реда број 15, деоница Краљево – Рашка – Рибарићи – граница са Црном Гором (Мехов крш), категорисан је као државни пут I Б реда број 22 Краљево – Рашка – Рибарићи – граница са Црном Гором (Мехов крш)
 – Државни пут I Б реда број 33 категорисан је као државни пут I Б реда број 32 Рибарићи – Зубин Поток – Косовска Митровица
 – Државни пут I Б реда број 32, деоница Рашка-Рудница, категорисан је као државни пут I Б реда број 31 Рашка – Лепосавић – Косовска Митровица
 – Државни пут I Б реда број 23, деоница Лазаревац – Аранђеловац – Крћевац (веза са државним путем број 16), државни пут II реда број 150 Топола – Рача – Марковац – Свилајнац, и државни пут II реда број 130, категорисан је као државни пут I Б реда број 27 Лазаревац – Аранђеловац – Крћевац – Топола – Рача – Свилајнац.
 – Државни пут I А реда број 4, деоница Чачак – Краљево – Крушевац – Појате (веза са државним путем број 1) категорисан је као државни пут I Б реда број 23 Појате – Крушевац – Краљево – Прељина – Чачак.
 – Државни пут I Б реда број 26, деоница Сјеница – Нови Пазар категорисан је као државни пут I Б реда број 29 Сјеница – Нови Пазар.
 – Државни пут I Б реда број 16, деоница Младеновац – Крагујевац, категорисан је као државни пут I Б реда број 25 Мали Пожаревац – Младеновац – Топола – Крагујевац.
 – Државни пут I Б реда број 15, деоница Равни Гај – Краљево, категорисан је као државни пут I Б реда број 24 Баточина-Крагујевац-Краљево.
 – Државни пут I Б број 36 Ивањица – Ушће, категорисан је као државни пут I Б реда број 30 Ивањица – Ушће.
4.1.4.2. Енергетска инфраструктура
1) Електроенергетска инфраструктура
Подручје Просторног плана опремљено је значајним електроенергетским капацитетима, како преносним тако и дистрибутивним. Од преносне мреже постоје далеководи 400 kV, 220 kV, 110 kV и трансформаторске станице 400/110 kV, 220/110 kV, 110/x kV, а од дистрибутивне мреже далеководи и кабловски водови 35 kV и нижих напонских нивоа, трансформаторске станице 35/10 kV и остале за добијање нижих дистрибутивних напона.
Електрична енергија за снабдевање конзума производи се углавном у термоелектранама „Никола Тесла” у Обреновцу и колубарском систему. У обухвату Просторног плана налази се Термоелектрана „Морава” смештена на десној обали Велике Мораве на око три километра од Свилајнца. Инсталисана снага електране је 125 MVA, а електрана после реконструкције из 2004. године ради са искоришћењем капацитета од око 90%. Везе Централне Србије са суседним регионима, а такође и са електроенергетским системима суседних држава, остварене су на свим напонским нивоима преносне мреже.
Најважнији далековод преносног система је далековод 400 kV Обреновац – Ниш са кога се напајају две трансформаторске станице 400/110 kV у Крагујевцу и Јагодини. Са ова два постројења напаја се већина градова и општина у обухвату Просторног плана, док се остатак напаја са два постројења 220/110 kV у Краљеву и Крушевцу која су повезана на далековод 220 kV Пожега – Ниш. Ови објекти чине кичму електроенергетског система региона која се употпуњује интеррегионалним 110 kV везама, као и 110 kV везама са суседним регионима, односно државама. Дистрибутивна мрежа напонског нивоа 35 kV и нижих добро је просторно развијена и углавном задовољава потребе становништва и привреде. У појединим градовима/општинама, као и на планском подручју, постоји проблем постојања више напона на средњем нивоу, односно 10 kV, 20 kV и 35 kV, што је потребно решити преласком на напонски ниво 20 kV.
Основна карактеристика свих делова енергетског система је технолошка застарелост, ниска енергетска ефикасност и заостајање у енергетским индикаторима за чланицама ЕУ и земљама у окружењу.
2) Гасоводна инфраструктура
За гасификацију општине Александровац, као и за транспорт и дистрибуцију природног гаса јужно од Појата задужен је енергетски субјекат „Југоросгаз” а.д. Београд, док је гасификација свих осталих градова и општина у обухвату Просторног плана поверена енергетском субјекту ЈП „Србијагас” Нови Сад.
На простору Шумадијског управног округа изграђени и у експлоатацији су следећи гасоводи и гасоводни објекти:
− Разводни гасовод РГ 07–02, деоница Младеновац – Аранђеловац, пречника Ø168,3mm;
− Разводни гасовод РГ 08–02, деоница Баточина – Цветојевац – Бресница, пречника Ø273mm;
− Деоница магистралног гасовода МГ 08, В. Орашје – Параћин, пречника Ø457mm;
− Деонице разводних гасовода РГ 08–09 и РГ 08–09/1 до ГМРС (Главна мерно-регулациона станица) „Лапово” и ГМРС „Лапово 2”, сви од челичних цеви за радни притисак до 50 бара;
− ГМРС „Аранђеловац”, ГМРС „Крагујевац”, ГМРС „Лапово” и ГМРС „Лапово 2”.
На простору Поморавског управног округа изграђени и у експлоатацији су следећи гасоводи и гасоводни објекти:
− Магистрални гасовод МГ 08, деоница Велико Орашје – Параћин, пречника Ø457mm;
− Магистрални гасовод МГ 09, деоница Параћин – Појате, пречника Ø457mm;
− Разводни гасовод РГ 09–02, деоница Параћин – Бошњани, пречника Ø273mm;
− Разводни гасовод РГ 09–03, деоница Бошњани – Поповац, пречника Ø219mm;
− Деонице разводних гасовода за ГМРС „Свилајнац”, ГМРС „Јагодина”, ГМРС „Ћуприја”, ГМРС „Поповац”, и ГМРС „Параћин”, сви од челичних цеви за радни притисак до 50 бара;
− ГМРС „Свилајнац”, ГМРС „Јагодина”, ГМРС „Ћуприја”, ГМРС „Поповац” и ГМРС „Параћин”.
На простору Рашког управног округа изграђени и у експлоатацији су следећи гасоводи и гасоводни објекти:
− Разводни гасовод РГ 08–02, деоница Бресница – Краљево, пречника Ø273mm;
− Разводни гасовод РГ 08–02/1, деоница Краљево – Врњачка Бања, пречника Ø273mm,
− Деонице разводних гасовода за ГМРС „Краљево” и ГМРС „Врњачка бања”, сви од челичних цеви за радни притисак до 50 бара;
− ГМРС „Краљево” и ГМРС „Врњачка бања”.
На простору Расинског управног округа изграђени и у експлоатацији су следећи гасоводи и гасоводни објекти:
− Магистрални гасовод МГ 09, деоница Параћин – Појате, пречника Ø457mm;
− Магистрални гасовод МГ 10, деоница Појате – Ниш, пречника Ø530mm;
− Разводни гасовод РГ 09–04, деоница Појате – Крушевац, пречника Ø273mm;
− Разводни гасовод РГ 09–04/1, деоница Крушевац – Трстеник – Врњачка Бања, пречника Ø273mm;
− Деоница разводног гасовода за ГРЧ „Жупа” – Александровац, сви од челичних цеви за радни притисак до 50 бара;
− ГМРС „Крушевац”, ГМРС „Трстеник”, ГМРС „Ћићевац” и ГМРС „Александровац”.
На подручју Просторног плана изграђени гасоводи имају већим делом транзитни карактер највишег ранга у Републици Србији, а на местима локација ГМРС-а су остварене дистрибуције гасоводима од челичних цеви радног притисака од шест до 12 бара и дистрибутивним гасоводима од полиетиленских цеви за радни притисак до четири бара за широку потрошњу.
3) Систем даљинског грејања
Системи даљинског грејања постоје у градским насељима Крагујевац, Крушевац, Краљево, Јагодина, Трстеник и Нови Пазар, са укупном инсталисаном снагом од око 700 MW. У котларницама се као примарни енергенти користе природни гас, угаљ, мазут и лож уље. Стање котловских постројења је у опсегу од доброг и задовољавајућег до дотрајалог и незадовољавајућег.
4) Термоелектране
У општини Свилајнац лоцирана је термоелектрана „Морава”, на десној обали Велике Мораве, на 2,8 km од Свилајнца. Инсталисана снага термоелектране је 125 MW и као гориво користи лигнит, мрки и камени угаљ.
Термоенергетску инфраструктуру у обухвату Просторног плана карактеришу велике разлике у изграђености и развијености енергетских система, како унутар самих управних округа тако и између управних округа. У најлошијем положају је Рашки управни округ у коме јужно од Краљева и Врњачке Бање не постоје изграђени термоенергетски инфраструктурни системи, сем система даљинског грејања у Новом Пазару који има малу инсталисану снагу.
5) Обновљиви извори енергије
Неки од градова и општина Просторног плана имају значајан потенцијал за изградњу малих хидроелектрана (хидроелектране снаге до 10 MW). Мале хидроелектране су веома повољне са аспекта децентрализоване производње, јер могу да омогуће локално снабдевање потрошача у удаљеним насељима.
У Републици Србији су извршена истраживања и мерења, и идентификовани природни и вештачки извори термалне воде на територији преко 60 градова/општина. У обухвату Просторног плана идентификовани су локалитети у опсезима температуре воде од 20ºC – 80ºC:
− 60ºC – 80ºC: Јошаничка Бања (Рашка);
− 40ºC – 60ºC: Рибарска Бања (Крушевац) и Новопазарска Бања (Нови Пазар);
− 20ºC – 40ºC: Буковичка Бања (Аранђеловац), Страгари (Крагујевац), Матарушка Бања, Богутовачка Бања, Витановац (Краљево), Врњачка Бања, Митрово Поље (Александровац), Велуће (Трстеник), Баљевац (Рашка), Брус, Вуча (Нови Пазар).
4.1.4.3. Водопривредна инфраструктура
Територија обухваћена Просторним планом располаже оскудним водним ресурсима, који су неповољно распоређени по простору и времену. Просечна специфична издашност се креће од 3 l/sek/km² (Крушевац, Краљево, Трстеник, Варварин) до 12 l/sek/km² (Тутин). Најмање расположиве количине воде јављају се кад је потреба за њима највећа. Због тога је потребан развој сложених интегралних водопривредних система са акумулацијама које морају да обезбеде просторно и временско изравнавање вода.
Развој водопривредне инфраструктуре заостаје у односу на потребе.
1) Водоснабдевање
У погледу водоснабдевања територија обухваћена Просторним планом припада Ибарско-шумадијском (Шумадијски и Рашки управни округ) и Расинско-поморавском (Поморавски и Расински управни округ) регионалном систему водоснабдевања. У оквиру Ибарско-шумадијског регионалног система водоснабдевања изграђена је акумулација „Туцачки напер” на реци Гружи, а у оквиру Расинско-поморавског регионалног система водоснабдевања изграђена је акумулација „Ћелије” на реци Расини. Поред ових акумулација за водоснабдевање регионалног значаја, изграђено је више акумулација за водоснабдевање локалног карактера.
Табела 19. Постојеће акумулације у склопу регионалних водопривредних система




Акумулација
(Општина)


Река


Висина/дужина
бране (m)


Површина
слива (km²)


КНУ
(мнм)


Корисна
запр. (m³)




„Туцачки напер”
(Крагујевац)


Гружа


51,5/230,3


318,0


269,20


48.400.000




„Ћелије”
(Крушевац)


Расина


51,5/220,0


598,0


282,00


60.000.000




Снабдевање водом има следеће карактеристике:
− водоводи су ослоњени на локална изворишта, која су углавном исцрпљена, тако да се даљи развој водоводних система мора темељити на све дужим доводима воде и повезивању локалних водовода у све веће подсистеме као и на развоју регионалних система водоснабдевања; 
− код насеља која су прикључена на регионалне системе водоснабдевања долази до запуштања локалних система водоснабдевања; 
− изворишта су недовољно заштићена па се јављају проблеми са квалитетом воде; 
− индивидуални водозахвати (плитки бунари) често представљају извор загађења прве издани;
− недефинисане и неоверене резерве подземних вода на извориштима јавног водоснабдевања;
− непостојање елабората о зонама санитарне заштите, према Правилнику о начину одређивања и одржавања зона санитарне заштите изворишта водоснабдевања („Службени гласник РС”, број 92/08), као и недефинисаност граница зона санитарне заштите у планским документима за изворишта јавног водоснабдевања;
− раст потрошње је бржи од активирања нових изворишта; 
− због старости мреже велики су губици у њој (и преко 40%); 
− недостатак резервоарског простора; 
− зонирање система није свуда коректно изведено; 
− развој дистрибутивних мрежа је знатно бржи од развоја примарних делова система; 
− велики број нерегистрованих прикључака; 
− ненаменско коришћење воде, просечна специфична потрошња је око 330 л/становнику/дан, у градовима се пење и преко 450 л/становнику/дан, што је превише; 
− ниска цена воде и мали степен наплате условљава тежак економски положај комуналних организација, због чега се системи лоше одржавају;
− развој водовода у селима је стихијски, без документације и ангажовања стручњака.
2) Одвођење отпадних вода
Стање одвођења санитарних отпадних вода насеља и заштита квалитета воде није на задовољавајућем нивоу. Каналисање насеља на територији обухваћеној Просторним планом се генерално може окарактерисати:
− каналисање насеља знатно заостаје иза развоја водоводне инфраструктуре;
− канализациони системи изграђени су само у већим насељима и углавном не покривају њихову целу територију;
− канализација се излива у водотокове углавном без пречишћавања, тако да су насеља велики концентрисани извори загађења;
− посебно је лоше стање у сеоским насељима где се отпадне воде испуштају у импровизоване, пропусне септичке јаме, а често изливају у непосредно окружење; 
− системи за одвођење атмосферских вода су неразвијени, углавном постоје само у градским/општинским центрима и не покривају њихову целу територију.
3) Заштита од штетног дејства вода и уређење водотокова
Степен развоја система за заштиту од поплава на територији обухваћеној Просторним планом је неравномеран.
Изграђен је и велики број брана са малим акумулацијама: „Спомен парк” на Сушичком потоку и „Медна” на потоку Медна у Крагујевцу, „Црешљанац” на потоку Клока у Тополи, „Драгово” на Жупањевачкој реци у Рековцу, „Драгоцвет” на Лозовичком потоку и „Милошево” на Милошевском потоку у Јагодини, „Чубура” на Чубурском потоку и „Мућава” на потоку Мућава у Ћуприји, „7. јули” на Кнеселачком потоку и „Грза 1” и „Грза 2” на реци Грзи у Параћину, „Дубоки поток” у Ресавици и друге. Одржавање брана и објеката на њој је престало, тако да се поједине налазе у алармантном стању.
4.1.4.4. Телекомуникациона инфраструктура
Подручје у захвату Просторног плана опремљено је значајним телекомуникационим капацитетима, како у транспортној тако и у приступној мрежи. Развој мреже реализује се у складу са Просторним планом Републике Србије и осталим развојним документима на нивоу државе али и појединачних оператора.
Изграђени су нови капацитети уз главне, као и саобраћајне правце нижег ранга све до градских/општинских, а као главни медијум преноса поред постојећих спојних кабловских веза и РР система, коришћени су оптички каблови. У већим градским центрима, као и великом броју мањих (све до сеоских насеља), у протеклом периоду су обезбеђени савремени дигитални комутациони системи, којим је постигнуто знатно повећање капацитета мреже, обезбеђење високог квалитета, поузданости и расположивости, као и увођење савремених услуга – широкопојасних сервиса.
Увођење широкопојасних сервиса може се реализовати и коришћењем дигиталне дивиденде. Дигитална дивиденда представља део радиофреквенцијског спектра који ће се ослободити дигитализацијом земаљске телевизије. Република Србија се, као и све европске земље, обавезала да процес преласка са аналогног на дигитално земаљско емитовање ТВ програма оконча до 17. јуна 2015. године. Како би се процес преласка успешно реализовао неопходно је изградити одређене предајничке и репетиторске локације.
Широкопојасни приступ је постао значајна карика у развоју руралних и удаљених области, као и у развоју индустријских зона и повезивању планског подручја. Примена нових приступних технологија побољшава квалитет живота и то поједностављењем комуникације, лакшим и бржим приступом информацијама, приступом новим видовима забаве и унапређивањем културног живота.
Основни проблеми широкопојасног приступа на планском подручју, односно Републици Србији, су лош квалитет мреже за приступ и нефлексибилни систем тарифирања услуга уз релативно високе цене, што проистиче из непостојања конкуренције у домену инфраструктуре и услуга које се пружају крајњем кориснику.
Мрежа за приступ је непотпуно изграђена, како са становишта географске покривености, тако и са становишта понуде услуга, са делимично застарелим технологијама примењеним у локалној петљи. На многобројним локацијама не постоји приступ инфраструктури који је у власништву више од једног оператора. Обезбеђивање квалитетније инфраструктуре, пуна експлоатација њених капацитета и развој савремених сервиса захтевају конкурентније тржиште, односно, либерализацију тржишта адекватном регулативом.
Основна карактеристика телекомуникационог система планског подручја је неравномерна развијеност мреже и доступност сервиса, заостајање за чланицама ЕУ и земљама у окружењу.
4.1.4.5. Комунална инфраструктура
Неадекватно поступање са отпадом је један од највећих и најсложенијих проблема који су везани за заштиту животне средине. Годишње се на подручју Просторног плана генерише око 280.000 тона комуналног отпада. Градско становништво генерише просечно 1kg комуналног отпада по становнику на дан, док сеоско становништво 0,7kg отпада/становнику/дан. У просеку, око 60% овог отпада се организовано сакупља и одлаже на регистрована одлагалишта. Сакупљање је организовано углавном у урбаним областима, док су руралне области знатно мање покривене услугом сакупљања отпада. Често недостају контејнери и возила за сакупљање, која су обично стара десет и више година. Управљање комуналним отпадом годинама се у сваком граду/општини своди на сакупљање и транспорт отпада до локације где се врши одлагање. Саме локације углавном не задовољавају ни минимум техничких услова за санитарне депоније. Такође, постоји велики број дивљих депонија, које поново настају и након чишћења. 
Имплементацијом Стратегије управљања отпадом за период 2010–2019. године, и уз помоћ средстава стратешких партнера отворене се две регионалне депоније на овом подручју. У Лапову је стратешки партнер за обављање послова управљања отпадом изабран 2007. године, а 2009. године отворена је нова регионална санитарна депонија. Депонијом управља компанија А.S.А. Еко доо, а осим општине Лапово депонију ће користити и Баточина, Деспотовац, Рача и Велика Плана. Комплекс депоније обухвата више од 21 hа. И у Јагодини је отворена нова регионална депонија, 2010. године, на локацији Гигош удаљеној око 10 km од Јагодине, као и постројење за сепарацију рециклабилног отпада које је изградио приватни партнер, аустријски концерн Porr Werner Weber. Регионална депонија простире се на површини од 15,5 ha, запремине је око два милиона m³ и век трајања јој је 20–25 година. Град Крагујевац мора да изгради нову депонију, пошто садашњој депонији у Јовановцу рок употребе истиче. Најповољнија локација за изградњу нове депоније је место Витлиште, десетак километара удаљено од Крагујевца, где је расположиво око 70 ha. Интересовање да се придруже су, за сада, показале локалне самоуправе Кнића и Рековца. Градови Краљево и Крушевац су у процесу преговора око заједничког решавања проблема отпада. Предлог је да се регионални центар за управљање отпадом изгради на територији Расинског управног округа – Крушевца, а да Град Краљево изгради трансфер станицу и постројење за сепарацију комуналног отпада на својој територији. Више локалних самоуправа још увек нису постигле договоре нити потписале споразуме са суседним општинама ради решавања проблема управљања комуналним отпадом. Такође, велики број локалних самоуправа још није урадио регионалне и локалне планове управљања отпадом. Главни изазови управљања комуналним отпадом још увек се односе на обезбеђивање добре покривености и капацитета за пружање основних услуга, као што су сакупљање, транспорт и санитарно одлагање.
Опасан отпад се привремено складишти у неодговарајућим складиштима, од којих нека постоје и више деценија. Не постоје постројења за третман опасног отпада. Опасан отпад се често одлаже на депоније заједно са комуналним отпадом.
Управљање медицинским отпадом је у фази успостављања на територији целе Републике Србије. Инфективни отпад у здравственим установама се третира у аутоклавима. Након третмана стерилисани остатак се одлаже на депонију комуналног отпада. На планском подручју централна места за третман инфективног медицинског отпада се налазе у следећим установама: Клинички центар Крагујевац, Дом здравља Крагујевац, Општа болница Јагодина, Здравствени центар Краљево и Здравствени центар Крушевац. Локална места за третман инфективног медицинског отпада за територију Просторног плана су у следећим установама: Здравствени центар Аранђеловац, Здравствени центар Параћин, Општа болница Ћуприја и Здравствени центар Нови Пазар. 
Основни проблеми у управљању отпадом су: 
– недостатак стратешких и планских докумената на локалном и регионалном нивоу у области управљања отпадом;
– недостатак административних капацитета у градовима/општинама за спровођење прописа;
– непостојање адекватне инфраструктуре за складиштење, третман и одлагање комуналног и опасног отпада; 
– често заједничко одлагање комуналног и опасног отпада;
– недостатак података о токовима отпада.
4.1.5. Заштита простора
4.1.5.1. Заштита животне средине
Имајући у виду притиске на животну средину од урбанизације, саобраћаја и интензивне пољопривредне производње, а на основу преовладавајуће активности на нивоу административних округа, Рашки управни округ се одликује ниским притисцима на животну средину (осетљива подручја), док Шумадијски, Поморавски и Расински управни округ одликују средњи притисци на животну средину. У зависности од врсте и степена деградације животне средине, на територији Просторног плана могу се издвојити релативно хомогене зоне и појасеви са већим или мањим еколошким проблемима, где се као најзначајнији облици деградације животне средине могу издвојити следећи извори (активности):
1) Привредни (индустријски) објекти:
− подручја загађене и угрожене животне средине услед термоенергетских процеса (ТЕ Морава у Свилајнцу), рударских радова (Ресавско-моравски басен мрког угља код Деспотовца, Ибарски рудници каменог угља), експлоатације минералних сировина и грађевинског камена (каменолом „Стражевица” у насељу Градац код Баточине, експлоатација тресета код Тутина, експлоатација мермера на подручју планине Венчац, и друго) и производње цемента (Параћин – „Holcim” Нови Поповац);
− урбано-индустријска подручја са повременим прекорачењем граничних вредности загађивања (Крушевац, Крагујевац, Краљево, Трстеник, Прокупље, Нови Пазар, Јагодина, Параћин).
2) Проблеми комуналне инфраструктуре:
− Проблеми везани за одвођење и санацију отпадних и атмосферских вода услед недовољне изграђености канализационе инфраструктуре на планском подручју; Капацитети за пречишћавање отпадних вода на планском подручју нису довољни; највећи проценат отпадних вода из канализационих система испушта се без пречишћавања у реципијенте, док се у сеоским насељима одводи ка непрописно изграђеним (пропусним) септичким јамама;
− Систем сакупљања, транспорта и депоновања комуналног и осталих врста отпада не обухвата читаву територију Просторног плана, и није адекватно регулисан.
3) Саобраћај:
− Последице овог извора загађења највише се региструју у непосредној околини саобраћајница али може имати већи значај имајући у виду да кроз планско подручје пролазе значајни саобраћајно оптерећени правци: ауто-пут Е-75 – Коридор 10, државни путеви IБ реда број 22 и 23 (Прељина – Краљево – Крушевац – Појате), државни пут IБ реда број 24 (Баточина – Крагујевац – Краљево), државни пут IБ реда број 25 (Мали Пожаревац – Младеновац – Крагујевац) и остали државни путеви првог и прометни путеви другог реда.
4) Употреба минералних ђубрива, пестицида и осталих агрохемиката у пољопривредној производњи:
− С обзиром на природне предиспозиције планског подручја (равничарски и брдско-планински терени) и оријентацију становништва ка пољопривредним делатностима, одређени делови плодног пољопривредног земљишта загађени су неадекватном применом минералних ђубрива, пестицида и осталих агрохемијских средстава.
5) Непланска изградња и предимензионираност туристичких капацитета.
− Изразито негативан утицај бесправне градње јавља се у зонама заштите изворишта водоснабдевања (поред акумулација „Гараши”, „Гружа”, „Ћелије” и других), а угрожавање животне средине јавља се услед предимензиониране изградње туристичких објеката и инфраструктуре, пре свега у НПК.
Систематска мерења квалитета ваздуха спроводе две републичке институције. У мрежи мерних места Републичког хидрометеоролошког завода, на територији Просторног плана налазе се четири мерна места за праћење квалитета ваздуха – у Краљеву, Крушевцу, Ћуприји и на Копаонику. На њима се мере концентрације сумпордиоксида и дима. Средње годишње концентрације SO2 и чађи крећу се у опсегу дозвољених вредности, при чему су најмање на Копаонику, a највише у Краљеву. У мрежи урбаних станица, на предметној територији, Институт за јавно здравље Србије „Др Милан Јовановић Батут” вршио је мерења сумпордиоксида, чађи и аероседимената у Крагујевцу, Краљеву, Јагодини, Крушевцу, Ћуприји и Параћину. На основу континуираног праћења квалитета ваздуха и анализе добијених резултата може се закључити да у појединим градовима (Крушевац, Крагујевац, Краљево) повремено долази до повећања концентрација одређених параметара у ваздуху. Иако се средње годишње концентрације чађи крећу у границама дозвољених вредности, број дана преко ГВИ показује знатна прекорачења у Крушевцу. Максималне концентрације чађи највише превазилазе ГВИ у Крушевцу, а затим у Крагујевцу и Краљеву. Средње годишње концентрације сумпордиоксида на свим мерним местима знатно су испод ГВИ. Концентрације аероседимената превазилазе дозвољене вредности у Крагујевцу, Крушевцу и Ћуприји. 
На територији Просторног плана квалитет површинских вода мери се на 18 профила од стране Републичког хидрометеоролошког завода. Најлошији квалитет воде је на профилу Рогот на реци Лепеници (лош), а најбољи на профилу Ушће на реци Студеници (одличан). Значајан раст квалитета приметан је на профилу Бивоље на Расини (врло добар), као и на профилима Варварин (Велика Морава) и Свилајнац (Ресава) (добар), док на профилу Краљево (Западна Морава) бележи значајан пад квалитета од врло доброг ка лошем. На осталим профилима нема значајног тренда – квалитет воде је добар. Фактори који директно доприносе загађености површинских и подземних вода је мали број домаћинстава који је прикључен на јавни канализациони систем и на инфраструктуру пречишћавања отпадних вода. Већина постојећих ППОВ укључује само основно механичко пречишћавање, а неки од постојећих система нису у употреби. Ниједна општина Расинског округа не врши пречишћавање отпадних вода, док у Рашком управном округу пречишћавају се само отпадне воде са територије Града Краљева (у просеку, око 50%). Пречишћавање се, такође, не врши ни у следећим општинама Шумадијског и Поморавског управног округа: Кнић, Рача, Лапово, Рековац, Свилајнац и Ћуприја. Отпадне воде у потпуности се пречишћавају у Граду Јагодини (100%), као и у Тополи и Параћину од 2007. године, и готово у потпуности у Граду Крагујевцу, а знатним делом и на територији Аранђеловца, Краљева и Деспотовца.
На предметном подручју, мониторинг квалитета земљишта спроводи се само на територији Крагујевца и Крушевца. Програм испитивања стања земљишта у Крагујевцу обухвата испитивање земљишта два пута годишње на 14 локалитета. Резултати анализа показују да је квалитет земљишта генерално задовољавајући, али да постоје локалитети са повећаним концентрацијама никла и хрома, као и локације са повећаним концентрацијама бакра и олова (градска депонија), чије је порекло антропогено. Највећи проблем представља спорадично присуство хрома на појединим локацијама у површинском слоју земљишта.
Резултати испитивања загађености земљишта у Крушевцу опасним и штетним материјама са 30 одабраних локација показују повећане концентрације никла у већини узорака и хрома у једном узорку, док концентрације живе, олова, бакра, кадмијума, цинка и бора, као ни пестицида не прелазе МДК. Земљишта у околини „Жупе”, „Трајала” и „Равњака” показала су такође повећане концентрације никла. Генерално, највећи број испитиваних узорака са повећаним концентрацијама опасних и штетних материја регистрован је у земљиштима Велике Мораве, и код већине узорака узроци су у природном – геохемијском пореклу.
На подручју Просторног плана постоји ризик од појаве технолошких удеса. Највећи број удеса на овом простору догађа се на подручју Крушевца где су најризичнија постројења: Trayal (фабрика гума, експлозива и пиротехничких средстава), Henkel-Merima и Жупа (хемијске индустрије). У транспорту опасних материја (железничком и друмском) дешава се око 30–50% од свих хемијских удеса. Најозбиљнији хемијски удеси, који су забележени на подручју Просторног плана, догодили су се за време НАТО бомбардовања постројења хемијске индустрије, складишта нафтних деривата, складишта, електрана и трансформаторских станица 1999. године. 
Табела 20. Приказ броја ризичних постројења из категорије SEVESO у обухвату Просторног плана




Управни округ


Град/општина


Број постројења из категорије SEVESO




I


II




Шумадијски 


Крагујевац


-


1




Поморавски 


Јагодина, Параћин, Ћуприја


1


3




Рашки 


Краљево, Рашка, Тутин


2


1




Расински 


Крушевац, Трстеник


4


3




Укупно на подручју Просторног плана


7


8




4.1.5.2. Заштита културних добара
Културно наслеђе подручја Просторног плана је веома разноврсно и вредно, представља значајан извор идентитета, као и значајан потенцијал регионалног развоја и развоја Републике Србије. Стање у појединим областима заштите културног наслеђа разликује се по сегментима и врстама културног наслеђа, али је заједнички именитељ бриге о баштини да је она у највећој мери, последњих година била недовољна, спорадична и непланска. Општа је оцена да укупно културно наслеђе овог простора није у довољној мери афирмисано и искоришћено. Са изузетком малог броја најзначајнијих споменика и целина, односно урбаних подручја са интегрисаним примерима вредног градитељског фонда, највећи део културне баштине овог подручја чине појединачни изоловани споменици и целине, неповезани у јединствену културну мапу, недовољно интегрисани у своје просторно и функционално окружење, а често и без минималног нивоа техничке заштите. Посебан проблем представља само делимично ажурна евиденција културних добара, као последица релативно велике територије, обима градитељског фонда, али и неусаглашености стручних и финансијских ингеренција у рекогносцирању, заштити и презентацији наслеђа. 
На подручју Просторног плана налазе се бројна и разноврсна непокретна културна добра, од праисторије до наших дана. Њихов значај је велики, јер су већином у вези са формирањем и трајањем средњевековне и модерне Српске државе. Заступљеност категорисаних културних добара је у виду 22 утврђена културна добра изузетног значаја (од укупно 200 у Републици Србији), 56 утврђених културних добара од великог значаја (од укупно 582).
На листу Светске културне и природне баштине уписани су:
– Стари Рас са Сопоћанима (Манастир Сопоћани, Рас са Градином, Ђурђеви ступови и Петрова црква);
– Манастир Студеница.
Споменици средњевековне српске архитектуре настајали су од почетка IX века па све до XVII века. У овом великом временском распону, на подручју планског обухвата подигнуто је више десетина цркава и манастира од којих је велики број сачуван до данас. Подизане су у различитим временима и различитим стиловима зависно од утицаја – западног, или источног, византијског и светогорског, често у комплексној мешавини утицаја.
Споменици који са непосредном околином чине сагледане културно-пејзажне целине на подручју Просторног плана:
− Стари Рас са Сопоћанима (Манастир Сопоћани, Рас са Градином, Ђурђеви ступови и Петрова црква);
− Манастир Студеница;
− Манастир Жича (са Матарушком Бањом);
− Манастир Манасија;
− Манастир Љубостиња;
− Манастир Каленић,
− Манастир Раваница;
− Средњовековни град Маглич;
− Чајкино брдо са Врњачком Бањом;
− Топола са Опленцем.
Рекогносцирање културног добра на подручју Просторног плана није вршено систематски у претходном периоду. Валоризовано је 1.758 различитих објеката, сврстаних у четири основне групе: (1) споменици културе, (2) археолошка налазишта, (3) знаменита места и (4) просторне културно-историјске целине, који својим квалитетом заслужују даљу процедуру утврђивања статуса и категоризације добара.
4.1.5.3. Заштита од интереса за одбрану земље и заштита од природних непогода
Имајући у виду природне карактеристике планског подручја, као најважнији природни хазарди издвајају се сеизмизам, ерозивни процеси (ерозија земљишта), нестабилност терена (клизишта и одрони), поплаве и бујичне поплаве, као природни процеси који директно и индиректно угрожавају људе, материјална добра и сам простор. Угроженост простора природним хазардима, представља један од најзначајнијих ограничавајућих чинилаца при планирању простора и намене коришћења земљишта, као и при одређивању степена концентрације физичких структура и инфраструктурних објеката. 
Према Сеизмолошкој карти Републике Србије, која изражава максимални очекивани интензитет земљотреса (по модификованој МCS-64 скали) за повратни период од 100 година, са вероватноћом догађања од 63 %, сеизмичким хазардом највише је угрожен западни, централно-источни и јужни део планског подручја. Од укупне површине коју обухвата Просторни план, максималном очекиваном јачином земљотреса VII-VIII МCS повредиво је 57,05 % територије (6.601,87 km²), интензитетом VIII-IX МCS 39,87% (4.613,69 km²), док је интензитетом IX-X МCS повредиво 3,09 % (357,13 km²) територије.
На основу анализе потенцијала ерозије на територији Просторног плана утврђено је да на укупној територији јаким потенцијалом ерозије угрожено 2.165,79 km², односно 18,71% површине. У Шумадијском округу, 28,64 % територије је са јаким потенцијалом ерозије, у Расинском 25,15 %, у Поморавском 23,66 %, док је он најмање изражен у Рашком управном округу 5,05 % 
На основу података 1995. године, нестабилне падине, укључујући површине захваћене активним и умиреним клизиштима, захватају простор од око 536,95 km², што чини 4,64% укупне површине Просторног плана. Од тога, површине угрожене клизиштима у Поморавском управном округу захватају 159,25 km² или 6,12% површине округа, у Расинском 159,97 km² (6.0%), у Шумадијском 90,02 km² (3.78%), а у Рашком управом округу 127,71 km² (3,25%). 
Површине угрожене одронима захватају 12,52 km², што чини 0,11% укупне површине Просторног плана. Највеће површине угрожене одронима налазе се у се у Рашком управном округу (6,29 km²), мање у Поморавском (3,95 km²), Расинском (1,49 km²) и Шумадијском управном округу (0,8 km²). 
Према извршеним анализама, потенцијално плавне површине захватају 774,52 km², oдносно 6,69% територије Просторног плана. Највеће угрожене површине су у Поморавском (377,65 km², односно 14,52% његове територије), а затим у Расинском (183,58 km², односно 6,88%) и Шумадијском (92,26 km² или 3,88%), а најмање у Рашком управном округу (121,03 km² или 3,08%). Угрожена су насеља, саобраћајнице, индустрија, пољопривредне површине, туристички центри. Посебно су угрожени и градови као Крагујевац и Јагодина. 
За анализу бујичних водотока на територији Просторног плана, фонд расположивих подлога је минималан и апсолутно недовољан за прецизније детерминисање плавних зона. У таквој ситуацији, плавне зоне се могу само приближно и оријентационо проценити, а поузданије и прецизније детерминисање плавних зона ће бити реално могуће тек после формирања адекватних подлога. Генерална карактеристика скоро свих бујичних водотока на територији Просторног плана јесте велика неуређеност и катастрофално еколошко стање. Оваква, веома неповољна ситуација проузрокована је интеракцијом природних и антропогених фактора.
Сумарно, тренутно стање карактерише непотпуност и недоступност информација о ризицима од могућих природних непогода, као и о последицама које могу изазвати, при чему се посебно издваја недовољно учешће јавности. Посебно се издваја недовољан капацитет локалних органа, стручних служби и консултаната за савремени приступ управљању ризицима од природних непогода, као и неадекватан мониторинг природних, природно-антропогених и антропогених процеса у циљу заштите од природних непогода. Стање укупног система заштите од природних непогода није задовољавајуће, посебно у односу на просторне аспекте управљања ризиком.
Постојећа инфраструктура система одбране земље последица је наслеђене инфраструктуре, која је била димензионисана и конципирана за битно другачији и већи геопростор, намену и задатке Воjске Србије. 
На територији планског подручја налази се 95 комплекса посебне намене (према подацима Министарства одбране) са различитим статусом који подразумевају простор са објектима и садржајима у функцији система одбране земље.
У обухвату Просторног плана је и комплекс посебне намене „Пасуљанске ливаде” који има посебан значај за одбрану земље и потребе реализације програма борбене обуке јединица Војске Србије. 
Део Просторног плана налази се у копненој зони безбедности (КЗБ) која представља простор од посебног значаја, док се у делу у коме се граница Просторног плана поклапа са државном границом успоставља појас под режимом контролисаног и ограниченог коришћења. 
На територији планског подручја налази се 18 комплекса – објеката цивилне заштите и 28 објеката Одељења за ванредне ситуације Министарства унутрашњих послова. Тренутно стање карактерише непотпуност и недоступност информација о ризицима од могућих елементарних непогода и других несрећа, као и о последицама које могу да изазову. Најугроженије делове територије представљају подручја насељских агломерација, где су највеће концентрације становништва, грађевинског фонда, привредног, непривредног и инфраструктурног потенцијала.
4.1.5.4. Заштита природних вредности
На планском подручју евидентирана су заштићена природна добра која се штите на основу Закона о заштити природе и осталих сродних закона. Од укупне површине обухваћене Просторним планом до сада је заштићено приближно 536 km² или 4,62% површине. Анализирано по управним окрузима, на простору Шумадијског управног округа на основу Закона о заштити природе, заштићено је само 0,2%, Расинског 1,59%, Поморавског 4,28% и Рашког управног округа 9,45% од укупне површине њихове територије. 
Осим природних вредности које су заштићене на основу националне законске регулативе из области заштите природе, на простору који обухвата Просторни план налазе се и комплексне предеоне целине чије су вредности биодиверзитета и геодиверзитета укључене и у међународне програме заштите. Тако се од 2001. године у статусу заштите на основу UNESCO програма МаВ Резервата биосфере налази део подручја ПП „Голија” заштићен под именом Голија – Студеница. Заштитом је обухваћено 53.864 ha и са подручја које је предмет овог Просторног плана у оквиру резервата биосфере налазе се 115,50 km² заштићених површина које административно припадају подручју Града Краљева. На основу ППРС, са подручја укупног обухвата Просторног плана планира се повећање броја заштићених природних добара Републике Србије који ће бити део UNESCO програма МаВ Резервата биосфере (будућа природна добра Бељаница – Кучај и природно добро Проклетије). Још од 1979. године, будуће заштићено природно добро Рас – Сопоћани које је планирано за заштиту на основу националног Закона о заштити природе, налази се на UNESCO Светској листи културне и природне баштине. ППРС предвиђена је и номинација будућег природног добра Проклетије за исту листу.
Међународни значај у циљу заштите и унапређења комплексних природних вредности, са простора Просторног плана имају и предели (заштићени и предложени за заштиту) који су просторно и функционално предиспонирани у својеврсним еколошким коридорима токова Велике, Јужне и Западне Мораве. Тако се као део европског зеленог појаса (The Green Belt) издваја простор Проклетија, док је чак седам природних добара са овог простора издвојено као интегрални део EMERALD мреже и њихово издвајање је од приоритетног значаја за заштиту и управљање у циљу очувања флоре, фауне и њихових станишта. На делу општине Тутин и површини од 1.985 hа налази се заштићено Рамсарско подручје Пештерско поље. Под заштитом се налазе екосистеми од значаја за очување влажних станишта и њихових популација. На основу ППРС са подручја обухвата Просторног плана, планира се повећање броја природних добара Републике Србије који ће бити номиновани за Рамсарска подручја. Међу њима су вештачка акумулација Гружа, ПП „Голија” и тресаве и језера на Копаонику и Проклетијама. При томе се, као приоритети за уврштавање на листу Рамсарских подручја до 2014. године издвајају подручја ПП „Голија” и НПК. 
5. Скраћени приказ потенцијала и ограничења пo областима
5.1. Становништво, мрежа насеља и јавне службе
5.1.1. Становништво
Упркос смањењу броја становника у последњих 30 година могуће је издвојити неколико потенцијала које у наредном периоду треба искористити, и то: 
– високо учешће радно способног у укупном становништву, што омогућава њихово веће ангажовање у пољопривреди, туризму и тако даље;
– нешто повољнија старосна структура у градским насељима нарочито у градовима у односу на остала сеоска насеља;
– релативно висок удео женског фертилног становништва у укупном;
– високи проценат радноспособног становништва у појединим деловима планског подручја.
Основно ограничење представљају веома изражене миграције становништва ка већим градовима или у иностранство што празни целокупно а нарочито рурално подручје. Поред сталног демографског пада (–4,5‰), карактеристична је и неповољна старосна структура укупног становништва, те константно слабљење учешћа младог становништва у укупном, нарочито у руралним деловима. 
Потенцијали од значаја за насељавање и развој насеља су: 
– повољан географски положај (коридори 7 и 10 који пролазе подручјем Просторног плана);
– развијена полифункционална структура градских подручја, што је посебно изражено за регионалне центре;
– спремност локалних самоуправа и становништва за решавање постојећих комуналних, еколошких и стамбених проблема у насељима; 
– скоро подједнако заступљена сва три сектора делатности, уз нешто веће учешће примарног сектора делатности.
Најзначајнији проблеми који утичу на насељавање и развој насеља су:
– непланско коришћење простора, то јест нерационално коришћење грађевинског земљишта на рачун заузимања најплоднијих пољопривредних површина;
– неповољне демографске тенденције у већини сеоских насеља;
– недовољна развијеност објеката јавних служби;
– неадекватна опремљеност насеља комуналном инфраструктуром.
5.1.2. Мрежа насеља
Потенцијали од значаја за насељавање и развој насеља су: 
– повољан географски положај (коридори 7 и 10 који пролазе подручјем Просторног плана);
– добра саобраћајна повезаност већег дела планског подручја; 
– развијена полифункционална структура градских подручја, што је посебно изражено за регионалне центре;
– очувана природа, земљиште, воде и предели који се могу ставити у функцију развоја;
– створене градитељске и наслеђене културне вредности; 
– постојање развојних докумената на регионалном и локалном нивоу кроз које се усмерава и умрежава будући развој сеоских подручја;
– спремност локалних самоуправа и становништва за решавање постојећих комуналних, еколошких и стамбених проблема у насељима.
Кључни проблеми развоја и уређења насеља се могу сагледати преко следећих проблемских и развојних карактеристика:
– регионална развојна неуравнотеженост – недостатак полицентризма и децентрализације – вертикална корелација;
– депопулација и негативни демографски трендови у селима;
– економска стагнација и назадовање у руралним подручјима (неуравнотежена дистрибуција капитала унутар ФУП-а);
– недовољна саобраћајна приступачност свим деловима планског подручја и ниска пропусна моћ саобраћајница (нарочито у југозападном делу);
– слабе полуге управљања развојем у локалним срединама (финансијске, организационе, правне и друге);
– недовољна међуопштинска/међурегионална сарадња у планирању развојних активности – хоризонтална усклађеност;
– низак ниво опремљености саобраћајном, комуналном и социјалном инфраструктуром у селима; 
– бесправна и непланска изградња нарочито у периурбаном појасу;
– неажуран катастар и нерешена питања власништва над земљиштем;
– висока стопа незапослености;
– ниска доступност јавних услуга и служби;
– уситњеност пољопривредних газдинстава.
5.1.3. Јавне службе
Основни потенцијал за квалитетније организовање услуга јавних служби су изграђени капацитети, без обзира на постојеће стање и опремљеност. Од интереса за организовање ширег спектра услуга у области јавних служби је да се постојећи грађевински капацитети, објекти у јавном власништву, задрже за те и сличне намене. Неопходно је утврђивање другачијих модалитета њиховог ефикаснијег коришћења и одржавања.
1) Предшколско образовање и васпитање – С обзиром на садашње стање и капацитете државних установа и њихову просторну дистрибуцију, потенцијали за повећање и квантитета и квалитета се могу наћи у сарадњи са приватним сектором, али и на начин својствен и прилагођен локалним специфичностима. 
2) Основно, средње и високо образовање – Постојећа мрежа објеката образовања је релативно развијена, али је потребно постојећи грађевински фонд унапредити. Потенцијал за унапређење квалитета и концепцију развоја наставног и образовног процеса подразумева промене у организацији рада школа (увођење продуженог боравка у школама, рад у једној смени), али и повећање доступности објектима образовања и побољшање квалитета наставе за ученике у сеоским насељима (увођење организованог ђачког превоза, мобилне наставне екипе, специјализована настава у подручним школама и слично). Евентуално, расположиви капацитети објеката школства у сеоским насељима могу задовољити и потребе за организовањем неких компатибилних активности (предшколска настава, образовање и стручна едукација одраслих и слично).
3) Здравствена заштита – Организовање мобилних здравствених екипа и служби, и у овом сектору, како би се повећала доступност услуга примарне здравствене заштите становништву у удаљеним и изолованим сеоским насељима.
4) Социјална заштита – Унапређење социјалне заштите треба да иде у смеру развоја и финансирања одговарајућих програма који су прилагођени потребама локалне заједнице, у зависности од врсте помоћи, односно циљних група становништва. Развој услуга треба да буде усмерен на осетљиве друштвене групе: неизоставно, деца без родитељског старања, самохрани родитељи, породице без прихода за задовољење основних – егзистенцијалних потреба, особе са инвалидитетом и са сметњама у развоју, и слично, и то не само на локалном нивоу, већ посматрано у ширем регионалном контексту. Стратегијом развоја социјалне заштите („Службени гласник РС”, број 108/05) дефинисан је основни циљ реформе система социјалне заштите: развијање интегралне социјалне заштите, у којој социјални актери на најефикаснији начин користе постојеће и развијају нове ресурсе путем доступних, квалитетних и разноврсних услуга, ради очувања и побољшања квалитета живота рањивих и маргинализованих појединаца и група, оспособљавања за продуктиван живот у заједници и предупређења зависности од социјалних служби.
5) Култура – Очување идентитета и наслеђа на овом подручју, је један од примарних циљева даљег развоја. Припрема и реализација овог циља обухвата на првом месту рехабилитацију комплетне културне понуде, али и умрежавање и модернизацију на ширим регионалним основама. Као могући начини за остваривање, истичу се приватна иницијатива и укључивање непрофитних сектора. Основна концепција развоја овог сектора, треба да буде усмерена и на потребе локалног становништва и укључивање локалне заједнице кроз подстицање одговарајућих програма прилагођених особеностима становништва. Значајан потенцијал овог сектора се огледа и кроз активности које треба усмерити ка програмима који ће бити атрактивни за туристичку популацију. 
6) Спорт и рекреација – С обзиром на постојеће стање и значајан потенцијал и грађевински фонд ових објеката као и активности које се одвијају, потребно је даљи развој усмерити на активно одржавање ових објеката и јавних простора. Такође, од интереса је и усмерити активности локалних заједница на омасовљење и укључивање свих старосних група, кроз одговарајуће и примерене здравствено-рекреативне спортове. 
Основна ограничења за развој и организацију јавних служби су: саобраћајна доступност појединих делова планског подручја; неравномеран размештај корисника, и ниска густина изграђености и насељености у сеоским подручјима; лоше стање грађевинског фонда и опремљености већине објеката јавних служби на руралном подручју. Осим тога, ограничење представља и недостатак средстава за адекватно одржавање простора, проширење или доградњу ових објеката. Значајно ограничење је и недовољно ангажовање, односно несхватање цивилног сектора, као активног и продуктивног учесника у организацији услуга јавних служби. Један од разлога је и пасиван положај грађана и корисника у процесу планирања и организовања ових услуга.
5.2. Привредни/економски развој и туризам
5.2.1. Привреда и индустрија
У структури регионалне економије видљиве су последице комплексних друштвено-економских дешавања током последње две деценије: успорено реструктурирање, ниска конкурентност, висока незапосленост и друго. Започета ревитализација привреде, нарочито индустрије уз снажнији развој сектора услуга уочава се кроз развој МСПП, прилив страних инвестиција, пораст запослености у сектору предузетништва. У привредној структури водећа делатност је индустрија, најзначајније место поред вишегодишње девастираности задржава комплекс металске индустрије базиран на производњи саобраћајних средстава (делатност од националног значаја). По развојном потенцијалу, шири регионални значај имају и пољопривреда, саобраћајна и туристичка привреда. Ревитализација brownfield и развој нових greenfield локација, посебно развој слободне зоне у Крагујевцу, мењају раније формирану територијалну структуре привреде. Концентрација капацитета у примарним (окружним и градским/општинским) центрима развоја обележје је територијалне неравномерности. Институционалне мреже на регионалном и локалном нивоу, развој инструмената за привлачење инвестиција (бизнис инкубатори, кластери), бројна планска и развојна документа део су подстицајног пословног окружења за привлачење инвестиција и интензивирање привредног развоја.
Скуп потенцијала од значаја за развој савремене просторно-привредне структуре: геосаобраћајни положај (Коридора 10 и западно-моравска удолина са пратећом инфраструктуром); разноврсност природних ресурса (пољопривредно и шумско земљиште, минералне сировине: глина, мермер, кварц; резерве угља, водни ресурси, геотермални извори), људски ресурси (високообразовни кадар, стручна радна снага), научне и развојно-истраживачке институције; традиција посебно производно-прерађивачка, изграђени производни и услужни капацитети; конкурентне делатности (разноврсна пољопривреда, аутомобилска, прехрамбена, хемијска, текстилна, дрвопрерађивачка индустрија, индустрија грађевинског материјала, експлоатација угља, трговина, саобраћајна и туристичка привреда; савремене финансијско-пословне услуге, развој и истраживања, базе података); успешна приватизација и прилив инвестиција; ревитализација индустријског сектора; јачање приватног сектора и динамичан раст МСПП; центри развоја (Крагујевац, Краљево, Крушевац, Јагодина, Нови Пазар, бројни мањи центри); постојеће привредне/индустријске зоне, brownfield локације и нове greenfield локације, слободна зона FAS (Крагујевaц), савремени модели пословања у области услуга (шопинг молови, тржни центри, логистички центри, wellness и спа центри), бизнис инкубатори и кластери; формиране мреже супраструктуре за подршку развоју МСП, бројна стратешка и планска документа. 
Ограничења развоја привреде/индустрије: неравномеран развој (унутаррегионална социо-економска поларизација у нивоу развијености, демографском потенцијалу, понуди радне снаге, размештају капацитета); незавршен процес реструктурирања предузећа, успорен прилив инвестиција, застареле технологије, неконкурентна привредна структура, неадекватно коришћење развојних потенцијала и капацитета (природних, демографских, производних, услужних); запуштене локације, угрожена животна средина у зонама експлоатације ресурса и у индустријским зонама; ниска комунална и инфраструктурна опремљеност простора, неповољна демографска кретања (депопулација и емиграција радно-способног становништва), неусклађена структура кадрова са потребама савремене привреде и висока незапосленост; још увек девастиран сектор индустрије, ниска конкурентност пољопривреде, недовољно развијена туристичка и саобраћајна привреда; недовољно развијен сектор МСПП; неискоришћeност brownfield локација и недовољна понуда инфраструктурно опремљених привредних/индустријских/радних зона и савремених просторно-организационих модела (индустријске зоне/паркови, научно-технолошки парк, слободна зона, бизнис инкубатори и друго); недовољна гранска, секторска и регионална повезаност предузећа (мали број кластера и секторских удружења); још увек незаокружен институционални оквир и недовољно развијене подстицајне мере за развој МСП и предузетништва. 
5.2.2. Пољопривреда
Потенцијали за развој пољопривреде огледају се у: хетерогености агроеколошких услова са јасно издиференцираном структуром пољопривредног земљишта и могућности за добијање разноврсних пољопривредно-прехрамбених производа; великим површинама под ораницама које омогућавају интензивну ратарско-повртарску производњу, посебно у Поморављу; повољним условима за развој воћарства, посебно на брежуљкастим и брдским теренима за комерцијалну производњу воћа, уз примену органских метода нарочито у производњи аутохтоних сорта; изванредним природним условима традиционалних виногорја (жупско, темнићко, опленачко и друго); великим површинама под квалитетним травним покривачем, погодних за развој и обнову планинског сточарства, говедарства и овчарства, уз очувану традицију у производњи и преради сточних производа, и искориштавању маркетиншких погодности за квалитетну храну дефинисаног географског порекла; очуваној животној средини као предуслову за развој органске производње за којом постоји изражена потреба на тржишту; широком асортиману мањих производних програма, такозваних алтернативних, као што су рибњаци, коњарство и валоризација у туристичке сврхе, пчеларство, сакупљање шумских плодова, гајење лековитог биља и слично; значајни капацитети за финализацију производње и изражен тренд удруживања произвођача; активности у институционалном развоју села и пољопривреде (Мрежа за рурални развој, АЕЕRТ).
Ограничења која се издвајају као основни лимитирајући фактор ка унапређењу ефикасне производње су: велика уситњеност пољопривредних газдинстава; одлазак младих и образованих са села; депопулација руралних простора са активним процесима сенилизације и феминизације пољопривредне производње; низак ниво механизације и техничко-технолошке опремљености газдинстава; лоцираност најплоднијег земљишта у долини река, и изложеност притиску урбанистичког ширења и инфраструктурног опремања; угроженост обрадивих површина ниског потенцијала у вишим пределима процесима ерозије и неадекватне обраде, за које се предвиђа пренамена и пошумљавање, што се коси са очувањем брдско-планинских предела и одржавању рентабилности производње; опадање пашњачког сточарства са нарушавањем састава сточног фонда, што уз екстензивно сточарење доводи до деградације и нарушавања биодиверзитета травних површина; недовољно финансијско улагање у развој пољопривреде и села, недостатак кредитне подршке и пореских олакшица; неорганизованост на тржишту и сталне промене у цени пољопривредних производа и друго.
5.2.3. Шумарство
Потенцијали у погледу коришћења шума и шумског земљишта су:
– богатство шумама (посебно у Рашком и Расинском управном округу); 
– количине техничког дрвета (могућност већег коришћења дрвета у дрвно-прерађивачкој индустрији, уз претходно унапређење квалитета шумског фонда);
– могућност коришћења шумског отпада као алтернативног извора енергије (производња пелета);
– богат флористички састав врста, међу којима има ретких и угрожених врста (подручје НПК и у оквиру ПП „Голија”);
– аутохтоне воћне врсте: леска, малина, купина, планинска рибизла, боровница и шумска јагода; 
– око 100 врста регистрованих јестивих гљива, од којих је неколико у експлоатационим размерама: вргањ, лисичарка, редуша, рујница, рудњачка благва, смрчци и друго;
– разноврсност и бројност дивљачи (зец, лисица, пољска јаребица, препелица, грлица, фазан, срнећа дивљач и дивља свиња).
Иако су на целом подручју Просторног плана због разноликости станишта у орографском и климатском погледу заступљене различите шумске заједнице и различите врсте дивљачи ови потенцијали нису довољно искоришћени. У организованим ловиштима која постоје на територији готово свих градова/општина планског подручја, могућ је интензивнији развој ловног туризма.
Ограничења у погледу коришћења и очувања шума и шумског земљишта су:
– лош квалитет шума сопственика;
– нерешени власнички односи у појединим окрузима;
– недостатак података о стању шума сопственика на локалном нивоу;
– непостојање шумских путева у деловима шумских комплекса у оквиру планског подручја (што отежава гашење шумских пожара);
– недовољна сарадња власника приватних шума са ЈП „Национални парк Копаоник” и ЈП „Србијашуме”;
– могућност појаве ерозионих процеса као последица сече шума сопственика у планинској зони подручја;
– ниска свест становништва о природној средини у којој живе, неповољна старосна структура и недовољан ниво знања који су неопходни за одрживо коришћење природних ресурса;
– у ловиштима је због изостанка материјалне подршке и адекватних узгојних мера, бројно стање основног матичног фонда и одстрел главних врста гајене дивљачи врло скроман и вишеструко мањи у односу на природне одлике станишта и постојећи потенцијал.
5.2.4. Туризам
Потенцијали за развој планског подручја сврстани су у природне, антропогене, духовне и манифестационе вредности, који су основ туризма. Осим тога добар геостратешки положај планског подручја, близина других туристички интересантних дестинација, заједнички пројекти и стратегије са суседним регионима и областима, инфраструктурна и саобраћајна повезаност и друго, чини додатну вредност планског подручја.
Најзначајнији проблеми и ограничења туристичке привреде за су: 
– некохерентан простор са неповезаном туристичком понудом;
– невалоризовани туристички потенцијали у многим деловима планског подручја;
– нерешено питање отпадних вода, депоније чврстог отпада, одлагања и елиминације отпадака прераде дрвета у појединим деловима планског подручја;
– имовинско правни проблеми; 
– велики број бесправно изграђених објеката на атрактивним туристичким дестинацијама и у градовима; 
– низак ниво приступачности атрактивним туристичким локацијама;
– депопулација у руралним срединама нарочито неразвијеност планинских села, са тенденцијом даљег заостајања у развоју;
– низак ниво комуналне опремљености руралних средина, слабо изграђена техничка инфраструктура и недовољна покривеност путевима са савременим коловозом;
– недовољна информисаност становништва у циљу формирања модела адекватног еколошког понашања;
– низак ниво маркетиншке продорности на шире, национално и европско тржиште;
– неадекватно распоређени, недовољни или запуштени смештајни објекти;
– недовршена приватизација.
5.3. Инфраструктурни системи
5.3.1. Саобраћајна инфраструктура
Основни потенцијали развоја саобраћајне инфраструктуре на планском подручју су: 
– повољан саобраћајни положај;
– међународни Коридор 10 (друмски и железнички пролази планским подручјем); 
– добра регионална приступачност (изнад републичког просека);
– развијена мрежа државних путева (укупна дужина 1.869 km), односно задовољавајућа густина путне мреже;
– добри предуслови за развој свих видова саобраћаја;
– добри предуслови за надградњу постојеће путне мреже (постојећи капацитети транспортне мреже биће довољни до 2015. године – према Стратегији развоја железничког, друмског, водног, ваздушног и интермодалног саобраћаја у Републици Србији од 2008. до 2015. године);
– задовољавајућа покривеност територије мрежом магистралних и регионалних железничких пруга.
Најзначајнији проблеми и ограничења су: 
– ауто-пут Е-75 није у потпуности реконструисан у обухвату Просторног плана;
– неодговарајући попречни профили на значајном делу путне мреже на свим ранговима путева, што негативно утиче на безбедност саобраћаја и капацитет путева;
– мала експлоатациона брзина на највећем делу мреже државних путева као последица неадекватних техничких елемената пута, неодговарајуће саобраћајне сигнализације и ограничења брзине испод пројектованих брзина и могућности у конкретним условима саобраћаја;
– укупно стање безбедности на путној мрежи није на одговарајућем нивоу;
– генерално незадовољавајуће стање путних објеката (мостова, надвожњака, пропуста и слично) на мрежи;
– на целокупној путној мрежи присутна неодговарајућа саобраћајна сигнализација у односу на пројектантске нормативе као и неквалитетна и дотрајала саобраћајна сигнализација и опрема пута;
– мрежа путева (посебно општинских) неравномерно развијена по појединим областима што је условило да регионална приступачност појединих области (вреднована ППРС) буде значајно различита: од регионалне приступачности изнад просека (Поморавска и Расинска област), преко просечне вредности за Шумадијску област, до регионалне приступачности испод просека за Рашку област;
– неодговарајућа видовна расподела саобраћаја, које је посебно изражена у градским срединама кроз превелико учешће путничких аутомобила у унутарградским кретањима;
– неодговарајућа старосна структура превозних средстава;
– управљање саобраћајем на ниском нивоу;
– стални пораст саобраћајног оптерећења, који је посебно изражен у градским срединама;
– некоришћење предности интегралног саобраћаја;
– недовољно издвајање финансијских средстава за унапређење саобраћајног система.
5.3.2. Енергетска инфраструктура
Потенцијали енергетске инфраструктуре за подручје Просторног плана су: 
– далековод 400 kV Обреновац – Ниш;
– далековод 220 kV Пожега – Ниш;
– трансформаторске станице 400/110 kV у Крагујевцу и Јагодини, као и 220/110 kV у Краљеву и Крушевцу;
– разграната мрежа далековода напонског нивоа 110 kV и нижих;
– постојање изграђених магистралних, разводних и дистрибутивних гасовода и осталих објеката гасоводне инфраструктуре, у већем делу обухвата Просторног плана;
– постојање изграђених система даљинског грејања у неким градовима;
– потенцијал коришћења нових и обновљивих извора енергије.
Најзначајнији проблеми и ограничења енергетске инфраструктуре су: 
– поузданост и квалитет преносне мреже није на задовољавајућем нивоу, јер није обезбеђено двоструко напајање кључних трансформаторских станица;
– незадовољавајућа поузданост у квалитету напајања потрошача електричном енергијом, што је последица технолошки застареле опреме у појединим електроенергетским постројењима, присуство опреме чији је експлоатациони век одавно истекао, како у преносној, тако и у дистрибутивној мрежи;
– постојање више различитих напонских нивоа у средњенапонској мрежи (10 kV, 20 kV, 35 kV), у неким случајевима и на територији једне општине/града;
– на планском подручју, осим термоелектране „Морава” у Свилајнцу, нема значајнијих производних капацитета;
– на територији неких градова и општина не постоје изграђени системи, транспорта, дистрибуције и производње енергије високог стандарда (гасоводни системи и системи даљинског грејања);
– нерационално коришћење енергије (нарочито електричне енергије за потребе грејања);
– недовољна искоришћеност нових и обновљивих извора енергије.
5.3.3. Водопривредна инфраструктура
Потенцијали за развој водопривредне инфраструктуре на подручју Просторног плана су: 
– постојећа вишенаменска акумулација „Туцачки напер” на реци Гружи;
– постојећа вишенаменска акумулација „Ћелије” на реци Расини;
– велики број постојећих брана са малим акумулацијама које треба активирати;
– планиране вишенаменске акумулације: „Бела Стена” на реци Лопатници, „Дрезга” на реци Угљешници, „Препрана” на реци Студеници, „Вучиниће” и „Бела Вода” на Људској реци, „Рибарићи” на реци Ибар, „Тутин” на реци Видрењак, „Градац” на Градачкој реци, „Забрега” на реци Црници, „Бељаница” на реци Ресави и „Дуленка” на реци Дуленка;
– већа локална изворишта водоснабдевања;
– могућност формирања мелиорацијских система;
– могућност формирања хидроенергетских каскадних објеката на Великој Морави и Ибру.
Основна ограничења за развој водопривредне инфраструктуре на подручју Просторног плана су:
– оскудни водни ресурси неравномерно распоређени по простору и времену, за њихово коришћење потребна изградња акумулација са вишегодишњим изравнавањем вода;
– локална изворишта водоснабдевања углавном исцрпљена;
– због неповољних режима малих вода неопходни су строжији критеријуми за захтевану ефикасност постројења за пречишћавање отпадних вода;
– потрошачи који троше велике количине технолошких вода могу се лоцирати само уз велике реке: Велика, Западна и Јужна Морава и Ибар;
– недостатак водних ресурса за наводњавање у брдско-планинском подручју;
– старост локалних система водоснабдевања са великим губицима у мрежи;
– заостајање у систему канализације и лоша санација насеља;
– режими великих вода су врло неповољни, са брзом концентрацијом и великим вредностима великих вода.
5.3.4. Телекомуникациона инфраструктура
Основни потенцијал развоја телекомуникација јесте квалитетна магистрална мрежа оптичких каблова која се пружа по осовини север – југ, дуж Коридора 10. Сви градски/општински центри су добро повезани што омогућава даље ширење мреже оптичких каблова ка осталим насељима. Оваква мрежа је потенцијал за развој како РР система, тако и широкопојасних услуга. Остали потенцијали су:
– централни положај у телекомуникационом систему Републике Србије;
– изградња савремене регионалне мреже на целокупној територији Просторног плана;
– стварање отвореног и конкурентног тржишта модерних телекомуникација.
Највеће ограничење развоја телекомуникација представља слаба развијеност мреже, посебно у брдско-планинским пределима и периферним деловима градова/општина, то јест неравномеран развој и доступност услуга на територији Просторног плана. Остала ограничења су:
– демонополизација тржишта није извршена;
– недостатак финансијских средстава за реконструкцију и проширење система;
– недовољна заинтересованост оператора за увођење нових услуга.
5.3.5. Комунална инфраструктура
Највећи потенцијали планског подручја у контексту управљања отпадом су: 
– отворена два регионална центра за управљање отпадом;
– учешће приватног сектора у процесу управљања;
– неискоришћен потенцијал за рециклажу отпада – отпад као ресурс;
– могућност инсинерације одређених врста отпада у фабрици цемента.
Основни проблеми у управљању отпадом су: 
– недостатак стратешких и планских докумената на локалном и регионалном нивоу у области управљања отпадом;
– недостатак административних капацитета у градовима/општинама за спровођење прописа;
– непостојање адекватне инфраструктуре за складиштење, третман и одлагање комуналног и опасног отпада; 
– често заједничко одлагање комуналног и опасног отпада;
– недостатак података о токовима отпада.
5.4. Заштита простора
5.4.1. Заштита животне средине
Најзначајнији потенцијали планског подручја су:
– очувана и квалитетна природна и животна средина, нарочито у брдско-планинском делу планског подручја;
– заштићена природна добра и културна баштина;
– висок степен биолошке разноврсности и геодиверзитета;
– значајан потенцијал обновљивих извора енергије;
– пораст интересовања за развој унапређења органске пољопривредне производње;
– опредељеност институционалне подршке развоју система заштите животне средине и заштите природе.
Најважнија ограничења су: 
– постојање простора са већом загађеношћу животне средине (локације индустријских постројења, рударски и термоенергетски објекти и њихово непосредно окружење);
– незадовољавајућа комунална инфраструктура у насељима, нарочито у приградским и сеоским;
– прекомерно загађење површинских и подземних вода отпадним водама из насеља, индустрије и пољопривреде; 
– прекомерно загађење ваздуха из сектора енергетике, индустрије и саобраћаја;
– недовољан надзор над спровођењем прописа из области заштите животне средине и непостојање ефикасног система финансирања заштите животне средине.
5.4.2. Заштита културних добара
Основни потенцијали заштите и одрживог коришћења непокретних културних добара су: богатство и разноврсност културних добара, највише заступљених у виду споменика културе и просторно културно историјских целина; могућност интегрисања заштите и туристичке презентације културног наслеђа са природним наслеђем планског подручја (првенствено Стари Рас са Сопоћанима).
Основна ограничења заштите и коришћења непокретних културних добара су: слаба доступност непокретних културних добара услед неразвијене путне мреже лошег квалитета, као и осталих инфраструктурних система; недовољно спровођење заштите, конзервације или обнове културних добара у протеклом периоду; недовољна истраженост непокретних културних добара; недовољна интеграција заштите културног и природног наслеђа; недовољна туристичка и медијска презентација потребна за развој туризма; низак ниво свести у погледу вредности и заштите културне баштине.
5.4.3. Заштита од интереса за одбрану земље и заштита од природних непогода
Најзначајнији потенцијали планског подручја су:
– сеизмичка рејонизацијa и стриктна примена стандарда асеизмичког пројектовања објеката и инсталација;
– постојање система за одбрану од града, пасивну и активну заштиту од поплава, планова заштите шума од пожара; 
– постојање институционалног оквира, јавна предузећа, оперативно-методолошки центри;
– постојање стручних кадрова са вишегодишњим искуством у заштити од природних непогода;
– пораст свести о потреби планирања заштите од природних непогода на локалном нивоу.
Најважнија ограничења су: 
– непотпуност и недоступност информација о ризицима од могућих природних непогода, као и о последицама које могу изазвати (недовољно учешће јавности „public participation”);
– недовољан капацитет локалних органа, стручних служби и консултаната за савремени приступ управљању ризицима од природних непогода; 
– непостојање мониторинга природних, природно-антропогених и антропогених процеса у циљу заштите од природних непогода;
– неодговарајући законски оквир и недостатак адекватних законских и техничких регулатива;
– непостојање јединствене базе података о просторном размештају одређених природних непогода, односно дереминисање потенцијално критичних зона.
5.4.4. Заштита природних вредности
Најзначајнији потенцијали планског подручја су:
– идентификоване и добро истражене еколошке, научне и друге вредности биодиверзитета, богатства и разноврсности објеката геонаслеђа, и разноврсности предела;
– доминантно учешће површина заштићених природних добара великог просторног обухвата (преко 10.000 ha);
– комплетан просторни обухват једног од пет националних паркова Републике Србије налази се на подручју Просторног плана – НПК;
– запажен број репрезентативних заштићених објеката геонаслеђа спелеолошког, хидролошког и геолошког карактера;
– просторна припадност дела ПП „Голија” подручју Просторног плана, као до сада јединог природног добра на подручју Републике Србије заштићеног и као МаВ резерват биосфере;
– запажен број природних вредности који је од интереса за међународну заштиту и већ представља део IBA, IPA, PBA, EMERALD и Рамсарске заштићене природне баштине;
– постојећа актуелна планска документација (ППППН) за заштићена природна добра од изузетног значаја (НПК и ПП „Голија”).
Најважнија ограничења су: 
– неравномеран просторни размештај локалног и регионалног диверзитета од интереса за заштиту природе;
– у многим градовима и општинама, у којима постоје заштићена природна добра, ради се само о појединачним споменицима природе ботаничког карактера (заштићеним стаблима или групама стабала), чија вредност је еколошка и научна, али никако не представља могући, а до сада неискоришћен развојни потенцијал;
– спорост у процесу валоризације и вредновања подручја која треба да се ставе под заштиту према ППРС и другим планским документима.
5.4.5. Међусекторска интегрална SWOT анализа 




СНАГЕ 


СЛАБОСТИ 




– добар геостратешки и саобраћајни положај;
– економски потенцијал у градовима као покретачима развоја посебно на доминантним развојним правцима Републике Србије;
– висок удео пољопривредних површина; 
– повољни климатски услови за развој пољопривредне производње;
– богатство шумског фонда и разноврсне дивљачи; 
– богатство у биодиверзитету;
– значајна лежишта техничког и архитектонског камена;
– велики број појава термалних и термоминералних вода; 
– висок проценат фертилног становништва;
– високо учешће радно способног у укупном становништву (66%);
– релативно повољан распоред градских насеља – полицентричност (изузев у југозападном делу планског подручја) и више јаких центара развоја (Крагујевац, Краљево, Крушевац, Јагодина, Нови. Пазар и бројни мањи центри);
– културно и историјско наслеђе (мултикултуралност), природна средина и аутентичност пејсажа, као вредност у ширем регионалном окружењу;
– очувана природна и животна средина у руралним подручјима;
– туристички потенцијали и туристичка насеља/центри;
– традиција у пољопривредној производњи, индустрији, развоју бањских комплекса;
– конкурентне области: пољопривреда, прерађивачка индустрија (аутомобилска индустрија, агроиндустријски комплекс, хемијска индустрија, индустрија неметала), трговина, саобраћај, туристичка привреда;
– привредни капацитети, успешна приватизација, стране инвестиције, развој МСП и предузетништва;
– расположиве зоне, постојећи бизнис инкубатори и кластери и иницијативе за развој нових; 
– стратешки и просторно-плански документи развоја;
– шумске површине и сировинска основа (експлоатација дрвне масе, шумских плодова, јестивих гљива и лековитог биља);
– предели изузетне лепоте;
– уређена ловишта, ловна привреда;
– квалитетни природни и антропогени туристички потенцијали;
– етнолошки и етнички диверзитет;
– добра регионална приступачност (изнад републичког просека);
– развијена мрежа државних путева – задовољавајућа густина путне мреже;
– задовољавајућа покривеност територије мрежом магистралних и регионалних железничких пруга;
– централни положај у електро-енергетском систему Републике Србије и повезаност далеководима највишег напонског нивоа са производним постројењима;
– изграђени транспортни и дистрибутивни гасоводни системи;
– изграђени системи даљинског грејања у неколико градова;
– велики потенцијал за коришћење обновљивих извора енергије (ОИЕ);
– постојеће акумулације;
– могућност флаширања воде за пиће;
– два регионална центра за управљање отпадом;
– опредељеност институционалне подршке развоју система заштите животне средине и заштите природе;


– регионална развојна неуравнотеженост – недостатак полицентризма и децентрализације; 
– депопулација и негативни демографски трендови у селима негативан природни прираштај (-4,5‰.);
– економска стагнација и назадовање у руралним подручјима (неуравнотежена дистрибуција капитала унутар ФУП);
– недовољна саобраћајна приступачност свим деловима планског подручја и ниска пропусна моћ саобраћајница (нарочито у југозападном делу);
– слабе полуге управљања развојем у локалним срединама; 
– недовољна међуопштинска / међурегионална сарадња у планирању развојних активности; 
– захваћеност великог дела пољопривредног земљишта различитим степенима и врстама ерозије и деградација хемијским агенсима;
– непланско заузимање пољопривредног земљишта у непољопривредне сврхе;
– неповољно затечено стање шума;
– недовољна истраженост минералних потенцијала и компликована процедура за издавање одобрења за експлоатацију минералних сировина;
– недостатак стратегије коришћења хидрогеотермалних потенцијала;
– непостојање пројеката коришћења алтернативних извора енергије;
– изражени миграциони процеси (ка већим градовима или у иностранство);
– повећање старости становништва и пораст учешћа старог у укупном становништву, посебно у руралном подручју;
– неисправна и непланска изградња нарочито у периурбаном појасу;
– неажуран катастар и нерешена питања власништва над земљиштем;
– неконкурентна постојећа привредна структура, успорено реструктурирање, недостатак инвестиција, застареле технологије, запуштене локације, угрожена животна средина у зонама експлоатације ресурса и у индустријским зонама;
– недовољна понуда инфраструктурно опремљених зона и савремених модела; 
– недовољно развијен сектор МСП, недовољна гранска, секторска и регионална повезаност предузећа; 
– још увек незаокружен институционални оквир и недовољно развијене подстицајне мере за развој МСПП; 
– недовољно валоризовани туристички потенцијали и недовољни смештајни капацитети;
– недовољна и непотпуна комунална опремљеност насеља;
– слаба интерна саобраћајна повезаност (нарочито у јужном делу планског подручја);
– нерешени имовинско-правни односи;
– непостојање планске и пројектне документације за значајне инфраструктурне коридоре;
– застарела инфраструктурна мрежа и опрема железничког саобраћаја;
– неодговарајуће техничко – екплоатационе карактеристике путне мреже;
– тешки теренски услови на делу путне мреже;
– пролазак државних путева и железничке инфраструктуре кроз централне зоне насељених подручја;
– нерационално коришћење енергије, посебно електроенергије за грејне потребе;
– велики технички и нетехнички губици у транспорту и дистрибуцији енергије;
– велика специфична потрошња енергије по јединици производа;
– врло низак степен искоришћења потенцијала ОИЕ и непостојање базе података о потенцијалима ОИЕ;




– разноврсна и квалитетна културна баштина од праисторјског до савременог доба; сачувана аутентичност услед слабе изградње нових објеката;
– сеизмичка рејонизацијa и стриктна примена стандарда асеизмичког пројектовања објеката и инсталација;
– постојање система за одбрану од града, пасивну и активну заштиту од поплава, планова заштите шума од пожара;
– доминантно учешће површина заштићених природних добара великог просторног обухвата;
– НПК;
– запажен број репрезентативних заштићених објеката геонаслеђа спелеолошког и хидролошког карактера.


– постојећа локална изворишта воде су углавном исцрпљена, а стара водоводна мрежа условљава велике губитке;
– неизграђеност канализационе мреже и постројења за пречишћавање отпадних вода и лоше стање санитације у селима,
– неразвијени системи за заштиту од периодичних поплава, бујица и ерозије;
– временска неравномерност вода;
– недовољно међуопштинских споразума о заједничком управљању отпадом;
– непостојање организованог сакупљања отпада у руралним областима;
– велики број дивљих депонија и загађење вода, земљишта и ваздуха услед лоше праксе управљања отпадом;
– постојање простора са већом загађеношћу животне средине (локације индустријских постројења, рударски и термоенергетски објекти и њихово непосредно окружење);
– недовољан надзор над спровођењем прописа из области заштите животне средине и непостојање ефикасног система финансирања заштите животне средине;
– недовољно и неравномерно спровођење заштите конзервације и обнове културних добара;
– непотпуност и недоступност информација о ризицима од могућих природних непогода, као и о последицама које могу изазвати; 
– непостојање мониторинга природних, природно-антропогених и антропогених процеса у циљу заштите од природних непогода; 
– спорост у процесу валоризације и вредновања подручја која треба да се ставе под заштиту према ППРС и другим планским документима.








МОГУЋНОСТИ 


ПРЕТЊЕ 




– децентрализација и увођење регионалног нивоа управе;
– уравнотежени регионални развој планског подручја на основу умрежавања насеља и ФУП те повезивања ФУП са сличним подручјима ван граница;
– реиндустријализација и успостављање јаких економских центара у регионалном и субрегионалним центрима;
– децентрализација функција на нивоу локалне заједнице и обухватно планирање унутар ФУП;
– повећање приступачности унутар ФУП и између ФУП (кластери);
– Физичка, економска и социјална обнова села и градова;
– повезивање пољопривреде са другим делатностима (туризам, занатство, мала привреда и друго) по моделу мултифункционалног развоја;
– развој органске, еколошке производње, посебно у планинским пределима високог еколошког потенцијала;
– значајне могућности за коришћење шумских плодова и гајење лековитог биља; 
– активирање нових лежишта металичних минералних сировина и покретање експлоатације борних минерала;
– коришћење термалних вода као енергетског потенцијала, у рекреативне и балнеолошке сврхе; 
– адекватнија валоризација саобраћајног положаја и разноврсне ресурсне основе;
– међугранска и међусекторска повезаност, регионални и локални кластери, на пример индустријски, пољопривредни, туристички;
– понуда савремених локационих модела за инвестиције: brownfield и greenfield локације, индустријске зоне/паркови, технолошки паркови, слободне зоне, РТЦ, бизнис инкубатори, иновациони центри, развој географског информационог система;
– шумски отпад као биомаса (производња пелета); 


– наставак економске кризе, нестабилност и недостатак инвестиција;
– политичка неизвесност и неефикасност управљања развојем;
– наставак међурегионалних и унутаррегионалних развојних диспропорција;
– низак степен просторно-функцијских односа у мрежи ФУП (село-град);
– наставак негативних демографских трендова;
– неусаглашен легислативни (Републичко законодавство и кодификација са ЕУ) и плански (хијерархичност, ингеренције различитих врста стратешких докумената) оквир;
– нерешена питања власништва над земљиштем и објектима;
– неусклађеност размештаја јавно-социјалне инфраструктуре са потребама и распоредом становништва;
– загађење земљишта и подземних вода од прекомерне и неадекватне употребе хемијских средстава у пољопривредној производњи;
– неповољни ефекти експлоатације минералних сировина на животну средину и саобраћајнице, те неадекватна рекултивација простора после експлоатације минералних сировина;
– стварање неповољног социо-економског амбијента; 
– поларизација развоја услед неефикасне политике и мера за ублажавање унутаррегионалне неравномерности;
– неуспешна трансформација предузећа, недостатак инвестиција, неконкурентна привредна структура;
– успорено успостављање правног оквира за трансформацију просторне структуре привреде;
– пораст незапослености, неадекватна подршка развоју људских ресурса;
– додатна угроженост животне средине услед нерационалног и неадекватног коришћења природних ресурса и инфраструктурне неопремљености индустријских зона и локалитета;




– формирање заједничке туристичке понуде унутар планског подручја и заједно са суседним градовима/општинама;
– изградња ауто-путева као попречних веза између постојећег ауто-пута и планираног ауто-пута Београд – јужни Јадран; 
– формирање међународног пловног пута током Велике Мораве;
– изградња хелиодрома и регионалног аеродрома Лађевци;
– велики значај железничке инфраструктуре за формирање и функционисање европске железничке мреже;
– реализација међународног бициклистичког коридора;
– изградња нових електро-енергетских објеката;
– изградња постројења за производњу електричне енергије, пре свега хидроелектрана;
– наставак гасификације градова и изградња магистралног гасовода Јужни ток;
– веће коришћење ОИЕ;
– интегрално управљање водама;
– могућност ширења водоводних система на сеоска подручја;
– изградња канализације, ППОВ и хигијенских септичких јама;
– водорегулације, мере и објекти у функцији заштите од великих вода,
– увођење стандарда ЕУ којима се обезбеђује квалитет животне средине;
– повећање површина заштићених природних добара (према међународним стандардима);
– развој сеоског туризма,
– увођење норми и стандарда ЕУ којима се обезбеђује квалитет и савремени приступ управљања ризицима од природних непогода; 
– институционализовање система одбране од природних непогода и примена европског модела који подразумева успостављање система за управљање кризама;
– повећање апсолутне површине под заштитом, посебно кроз реализацију будуће заштите природних добара Бељаница – Кучај, Мокра гора – Проклетије, Гоч – Гвоздац и Мојсињске планине – Сталаћка клисура;
– повећање површина под најстрожим режимом заштите (превасходно унутар граница будућих природних добара Бељаница – Кучај и Мокра гора – Проклетије);
– унапређење комплементарне заштите природних и вредности културног и историјског наслеђа.


– спорост у приступу одговарајућим фондовима на међународном нивоу;
– бесправна и непланска изградња у одређеним деловима;
– недовољни степен координације активности у планирању и реализацији развоја саобраћаја;
– нефлексибилан систем државних железница;
– недостатак планске и пројектне документације за трансформацију војних у цивилне аеродроме;
– постојање алтернативног паневропског коридора 4, 4a и 5c у близини (на растојању 50 до 100 km) Коридора 10;
– велика неефикасност коришћења енергије;
– наставак даљег загађења површинских и подземних вода;
– низак ниво свести друштвене заједнице и локалне управе у погледу вредности и заштите културне баштине;
– реализација архитектонских замисли неуких народних неимара;
– неусаглашено секторско планирање и слаба координација надлежних институција, служби и организација; 
– недовољна одговорност органа локалне самоуправе у обављању надлежности над заштитом природних добара, посебно оних од изузетног значаја.




II. ВИЗИЈА, ПРИНЦИПИ И ЦИЉЕВИ РЕГИОНАЛНОГ ПРОСТОРНОГ РАЗВОЈА
1. Визија и принципи развоја
Визија просторног развоја Шумадијског, Поморавског, Рашког и Расинског управног округа, као дела јединственог Региона Шумадије и Западне Србије је простор који је:
– равномерно развијен, конкурентан и интегрисан са суседним функционалним подручјима, АП Косовом и Метохијом и Црном Гором, инфраструктурно опремљен, енергетски ефикасан и атрактиван за инвестирање, у складу принципима одрживог развоја и очуване животне средине.
Шумадијски, Поморавски, Рашки и Расински управни округ располажу значајним и још увек недовољно активираним природним потенцијалима и територијалним капиталом. 
Основни принципи просторног развоја овог планског подручја су:
– унапређење територијалне кохезије;
– квалитетна животна средина;
– заштита, уређење и одрживо коришћење природног и културног наслеђа;
– просторно-функционална интегрисаност и трансгранично повезивање са окружењем;
– повећање конкурентности и енергетске ефикасности;
– полицентрични територијални развој (посебно јачање везе села и градских насеља);
– унапређење саобраћајне приступачности и доступности информацијама;
– развој културног и регионалног идентитета;
– перманентна едукација грађана и администрације, и учешће јавности у одлучивању;
– заштита јавног интереса, јавних добара и добара у општој употреби.
2. Општи циљ и посебни циљеви
Општи циљ развоја и уређења простора подручја Просторног плана је:
– уравнотежен развој на интрарегионалном и интеррегионалном нивоу и повећање доступности планинских и периферних подручја Просторног плана, уз одговорно управљање развојем, уређењем и заштитом простора у складу са реалним потенцијалима и ограничењима природних и створених вредности и дугорочним потребама економског и социјалног развоја и заштите животне средине.
Посебни циљеви којима се остварује општи циљ и планска визија су: 
1) конкурисање региона и градова/општина за коришћење европских фондова или републичких средства за подстицање развоја најнеразвијенијих локалних заједница;
2) спречавање деградације природних ресурса и добара и нерационалног коришћења простора, заштита ваздуха и вода, као и пољопривредног и шумског земљишта од непланске изградње у рубним зонама градова и већих урбаних насеља;
3) равномернији регионални развој и размештај становништва, привредних и других активности, што захтева:
– подстицање дисперзије мањих и средњих прерађивачких капацитета, заснованих претежно на сировинској бази подручја, где год то ресурси, технологије и локације дозвољавају;
– јачање регионалних функција градова и децентрализацију осталих функција кроз градске/општинске центре и центре заједнице насеља;
– концентрацију полова развоја – индустријских комплекса и привредних зона, маркетинга и информатичких служби у регионалним и градским/општинским центрима, односно програма и пројеката чистих технологија (у области енергетике, прерађивачке индустрије, туризма, пољопривреде, занатства и друго) претежно на сеоском подручју, водећи се принципима технолошке повезаности, економске оправданости и еколошке подобности;
– развој просторно функционалних утицаја између регионалних и градских/општинских центара, као регионалног функционално-урбаног система преко кога се остварују везе са београдским метрополитеном, Западном Србијом, АП Косовом и Метохијом, Црном Гором и шире;
4) ублажавање депопулације и побољшање старосне структуре становништва мерама економске, социјалне и других политика, и реализација планских решења којима се утиче на: бржи економски просперитет и развој села, јачање економске позиције пољопривреде и пољопривредних произвођача, развој инфраструктурног и подизање комуналног и јавног стандарда у насељима.
3. Циљеви развоја по појединим областима
3.1. Становништво, мрежа насеља и јавне службе
Циљеви демографског развоја планског подручја су:
– заустављање негативних демографских процеса, у деловима планског подручја где је могуће спровести мере демографске ревитализације (што би за последицу имало: повећање природног прираштаја, смањење миграција село–град, побољшање старосне структуре);
– отварање нових радних места као кључног фактора за стимулисање задржавања и прилива становништва на основу миграција; 
унапређење и прилагођавање образовне и економске структуре, у складу са потребама друштва;
– имплементација националних стратегија и програма који се директно тичу решавања демографских проблема, и то: Стратегија подстицања рађања („Службени гласник РС”, број 13/08) и Национална стратегија о старењу („Службени гласник РС”, број 76/06);
– унапређење услова за живот у центрима у мрежи насеља и микроразвојним центрима на руралном подручју, кроз обезбеђивање адекватне саобраћајне и комуналне инфраструктуре, доступност јавних служби и културних, спортских и других друштвених садржаја;
– активности у области социјално-здравствене заштите, помоћи старијем становништву и старачким домаћинствима.
Основни циљ развоја мреже насеља је организовање и умрежавање насеља и функционалних урбаних подручја у урбани систем Републике Србије, као основе за уравнотежен развој планског подручја, уз повезивање са суседним и даљим градовима и функционалним урбаним подручјима, као и унапређење структурних веза између њих које би смањиле унутрашње развојне диспропорције.
Оперативни циљеви су:
– успостављање хармоничнијег односа између центара (урбаних насеља) и њиховог руралног окружења (децентрализација општина и градова);
– институционално ојачавање градова и регионалног и субрегионалних центара;
– умрежавање насеља и функционалних урбаних подручја у јединствен систем који би омогућио уједначенији развој планског подручја;
– боља саобраћајна повезаност свих делова планског подручја, као предуслов формирању правилне структуре и јединственог урбано-руралног система насеља.
Основни циљ развоја и уређења сеоских насеља и подручја је очување и обнова социјалне, еколошко-физичке и економске виталности сеоских подручја, са повећањем квалитета живљења и привређивања на принципима одрживог развоја.
Оперативни циљеви су:
– јачање територијалне кохезије кроз повећање рурално-урбане сарадње;
– интегрисање села у социјални, привредни и културни развој шире заједнице;
– креирање стабилних и реалних услова за одржив економски и социјални развој;
– успостављање територијалног идентитета сеоских подручја;
– повезивање села у систем насеља и комуникација са центрима вишег реда;
– заштита животне средине, културне баштине, људи и добара;
– изградња саобраћајница, техничке и друштвене инфраструктуре, како би се повећала доступност, смањила изолованост, побољшао комунални и социјални стандард и квалитет живљења на селу и активирао локални територијални потенцијал.
Основни циљ организовања јавних служби је обезбеђење њихове доступности и остваривање загарантованих социјалних и културних услуга.
Оперативни циљеви развоја по секторима су следећи:
1) Предшколско образовање и васпитање:
– повећање приступачности и квалитета објеката предшколских установа, али и услуга које оне пружају;
– повећање капацитета предшколских установа;
– једнак приступ предшколским установама за сву децу;
– повећање обухвата предшколског образовања;
– укључивање приватног сектора и невладиних организација у организовање предшколских установа.
2) Основно образовање:
– остваривање релативно уједначених услова образовања за укупну циљну групу;
– подизање квалитета наставе у основном образовању;
– повећање просторне доступности основних школа за ученике из насеља у периферним деловима градова/општина;
– уједначавање квалитета наставе и основног образовања на територији градова/општина.
3) Средње образовање:
– равноправан приступ и могућности за учење и укључивање у образовне програме за све свршене ученике основне школе који желе да наставе школовање;
– обезбеђење квалитетног образовања у средњим школама и усклађивање образовних програма са професионалним квалификацијама потребним за развој локалних заједница.
4) Високо образовање:
– унапређење квалитета и понуде високог образовања на планском подручју. 
5) Здравствена заштита:
– унапређење квалитета и доступности примарне здравствене заштите за све кориснике, а нарочито за угрожене друштвене групе (деца, труднице, стари, сиромашни, лица са сметњама у развоју и друго);
– интегрисање услуга здравствене и социјалне заштите;
– унапређење стања опремљености у установама секундарне здравствене заштите.
6) Социјална заштита:
– унапређење заштите најсиромашнијих грађана (обезбеђење егзистенцијалног минимума, ефикаснији систем материјалних давања);
– развијање мреже услуга у заједници (интегрална процена и планирање у заједници, систем квалитета, територијално и функционално доступне услуге);
– остваривање минималних стандарда социјалних услуга;
– јачање начела солидарности;
– ширење различитих облика подршке организацијама цивилног друштва у организовању социјалних услуга;
– подстицање нестационарних и неинституционализованих облика социјалне заштите прилагођених потребама корисника;
– подржавање програма социјалне бриге за рањиве друштвене групе (стара изнемогла и социјално угрожена лица, деца лишена родитељског старања, лица са додатним потребама и друго).
7) Култура:
– развијање и подстицање модела прилагођених особеностима и потребама локалних заједница;
– увођење нових механизама и организационих форми културне политике и стварање кохерентног система који ће уравнотежити приватне и јавне иницијативе и омогућити интерсекторску сарадњу.
8) Спорт, рекреација и физичка култура:
– ширење масовног, здравствено-рекреативног спорта, са нагласком на улагања у школски спорт и обнову;
– одржавање објеката и јавних простора намењених коришћењу деце, омладине и за рекреацију одраслих.
3.2. Привреда/економски развој и туризам
3.2.1. Привреда
Основни циљ просторног развоја и дистрибуције привреде/индустрије на подручју Шумадијског, Поморавског, Рашког и Расинског управног округа је: развој конкурентне регионалне просторно-привредне структуре са развијеном мрежом МСП и предузетништва која омогућава повећање запослености и стандарда живота, уравнотеженији развој и бољу позиционираност планског подручја у геопросторној структури Републике Србије.
Оперативни циљеви су:
– јачање позиције планског подручја као атрактивне дестинације за агломерирање активности и становништва; 
– повећање запослености у великим привредним системима и у сектору МСПП; 
– унапређење конкурентности, ефикасности и идентитета привредних активности у ширим просторним оквирима (развој заснован на знању, конкурентним локалним и регионалним брендовима, афирмација просторних целина, привредних сектора и грана); 
– одрживи развој привреде/индустрије укључивањем еколошке компоненте у секторску, гранску и просторну димензију развоја производних и услужних активности;
– успостављање атрактивног пословног амбијента за привлачење инвестиција и институција за управљање развојем и координацију привредних активности;
– ублажавање неравномерне просторне дистрибуције привреде/индустрије и смањење унутаррегионалне поларизације нивоа развијености у правцу унапређења територијалне кохезије планског подручја.
3.2.2. Пољопривреда
Основни циљ коришћења пољопривредног земљишта и пољопривредне производње на планском подручју је: очување, заштита и рационално коришћење пољопривредног земљишта, као интегралног и ограниченог природног ресурса, уз поштовање хетерогених агроеколошких услова и социо-културних специфичности средине, у циљу специјализације пољопривредне производње и њеног унапређења као савремене, конкурентне и тржишно оријентисане активности, способне да оствари одговарајући обим и асортиман сигурне понуде квалитетне хране и сировина за развој конкурентне прерађивачке индустрије и побољша материјалне и социјалне услове живота сеоског становништва.
С тим у складу, постављају се наредни оперативни циљеви који би требало да омогуће реализацију основног циља:
– повећање конкурентности пољопривреде кроз интензивирање и унапређење примарне пољопривредне производње, прераду, понуду и пласман високо квалитетних локалних пољопривредно-прехрамбених производа;
– повезивање пољопривреде са компаративним делатностима (туризам, угоститељство и слично) ради директног пласмана производа и подстицање диверзификације руралне економије развојем допунских делатности;
– обнова и валоризација традиционалних виногорја, очување њихових пејзажних, туристичких и економских вредности и унапређивања агротехничких услова узгајања винове лозе и технологије производње вина.
3.2.3. Шумарство
Основни циљ коришћења шумског земљишта и шумарства на планском подручју је: рационално, одрживо газдовање шумама, које подразумева управљање и коришћење шума и шумског земљишта на такав начин и у таквом обиму да се очува биодиверзитет, а да продуктивност, обнављање, виталност и потенцијал шума буду на нивоу који задовољава одговарајуће еколошке, економске и социјалне потребе, како на локалном, тако и на националном нивоу.
Оперативни циљеви су:
– повећање степена шумовитости, пошумљавањем шумског земљишта – чистина, како би се успоставио оптималан однос шумских и других екосистема;
– унапређивање здравствене, рекреативне, образовне, туристичке и естетске функције шумских екосистема;
– подизање шумских појасева у подручјима угроженим поплавама и бујицама;
– подизање шумских појасева око изворишта водоснабдевања;
– стварање могућности за одрживо искоришћавање шумских плодова и лековитог биља;
– боља контрола и сарадња са приватним власницима шума.
Скромне економске могућности сопственика шума, приморавају власнике да из своје шуме узимају знатно изнад њених могућности, чиме се угрожава јавни интерес исказан кроз принцип одрживог газдовања, а посматрано дугорочно и интерес власника. Такав изнуђени однос власника према својој шуми и доста пасивна подршка државе у заштити и унапређивању тих шума опредељује унапређење стања приватних шума и одрживи развој приватног шумарства у оквиру руралног развоја као основни циљ, за чије испуњење је неопходно утврдити стање шума у приватној својини развити систем планирања и контроле газдовања шумама сопственика уз стручну и финансијску подршку организовању сопственика шума у циљу јачања њихових способности за реализацију одрживог газдовања шумама. 
У области ловства, оперативни циљеви су:
– повећање бројности популације ситне и крупне дивљачи, побољшање структуре (полне и старосне) популације крупне дивљачи и квалитета трофеја;
– очување ретких и угрожених врста ловне дивљачи и остале фауне;
– рационално коришћење популације осталих врста ловостајем заштићене дивљачи;
– очување и унапређивање трајно заштићених врста дивљачи и дивље фауне;
– планско организовање лова и ловног туризма на деловима подручја који су у функцији одрживог коришћења биолошких ресурса.
3.2.4. Туризам
Основни циљ развоја туризма је развој туризма усклађен са активностима очувања и унапређења квалитета животне средине и природних и културних добара, вредности и ресурса уз истовремено активирање економских потенцијала планског подручја, повезан у јединствену интер и интрарегионалну туристичку понуду као подстицај за развој локалних заједница и читаве територије Републике Србије.
Оперативни циљеви развоја туризма су:
– интегрисање туристичке понуде са понудом окружења и развој туристичких производа према захтевима различите туристичке тражње;
– спровођење националне концепције развоја туризма дефинисане ППРС и Стратегијом развоја туризма Републике Србије ради боље организације туристичке привреде на читавој територији Републике Србије;
– повећање саобраћајне доступности свим деловима планског подручја и модалитета кретања (ваздушни, друмски, железнички саобраћај);
– заштита и промоција расположивих природних и антропогених туристичких ресурса на регионалном, националном и међународном нивоу;
– комплетирање јавно-комуналне и туристичке инфраструктуре у функцији развоја туризма и повећање стандарда услуга расположивих и планираних туристичких капацитета.
3.3. Инфраструктурни системи
1) Циљеви развоја друмског саобраћаја на подручју Просторног плана су: 
– ревитализација, модернизације и доградња постојеће мреже путева;
– регулисање и измештање (изградњом обилазница) одвијања транзитног саобраћаја на деоницама јавних путева кроз урбанизована подручја у циљу повећања безбедности саобраћаја и позитивних ефеката на животну околину;
– резервисање простора за изградњу планираних саобраћајница;
– повезивање друмске инфраструктуре са осталим видовима саобраћаја;
– регулисање небезбедних укрштања путева нижег ранга са државним путевима I и II реда и регулисање небезбедних укрштаја са железничком инфраструктуром;
– развој бициклистичког саобраћаја изградњом међународног бициклистичког коридора и бициклистичке инфраструктуре у урбаним срединама;
– подизање нивоа услуга у јавном превозу путника у погледу уређења станица, стајалишта и осавремењавања возног парка;
– подизање квалитета заштите животне средине у саобраћајним коридорима;
– подизање нивоа услуге саобраћајно-транспортног система;
– успостављање ефикасне институционалне координације;
– подизање нивоа регионалне приступачности.
2) Циљеви развоја железничког саобраћаја:
– усклађен развој система са плановима суседних земаља и Европске уније;
– модернизација и реконструкција пруга и пратеће опреме као и обнављање возних средстава;
– подизање нивоа квалитета услуге у превозу путника и робе што ће утицати на повећање конкурентске способности и рационалну прерасподелу на све видове саобраћаја;
– резервисање простора за изградњу и изградња планираних магистралних и регионалних железничких пруга;
– регулисање небезбедних укрштања друмских путева са железничком инфраструктуром;
– увођење електровуче због побољшања енергетског биланса земље и позитивних еколошких ефеката;
– развој транспортног система према потребама и захтевима корисника железничких услуга;
– стварање повољнијих услова за ефикасно и економски оправдано функционисање система.
3) Циљеви развоја водног саобраћаја:
– успостављање међународног пловног коридора током Велике Мораве у складу са развојним програмима Републике Србије;
– развој терминала мултимодалног транспорта у лукама;
– развој путничког саобраћаја;
– развој наутичког туризма.
4) Циљеви развоја ваздушног саобраћаја:
– реализација регионалног аеродрома „Морава” у Лађевцима (Краљево), пренаменом и доградњом војног у цивилно-војни аеродром;
– координисање активности на изради планова и пројеката у функцији оптималног искоришћења постојећих капацитета.
5) Циљеви у области интермодалног транспорта:
– оптимизација транспортне мреже и повећање укупне транспортне ефикасности транспортног система планског подручја;
– подизање нивоа квалитета транспортне услуге;
– смањење транспортних трошкова и загађења животне средине;
– развој терминала интермодалног транспорта (контејнерски, Hucke-pack, Ro/Ro) и интеграција терминала у националну и међународну саобраћајну мрежу.
6) Циљеви у области енергетике:
– омогућавање одрживог развоја планског подручја, усклађеног са енергетским, економским, еколошким, просторним и другим локалним специфичностима;
– обезбеђење електроенергетске инфраструктуре за поуздано, сигурно, квалитетно и економично снабдевање конзума, уз рационалну употребу електричне енергије;
– смањење енергетских потреба код свих потрошача енергије применом норми енергетске ефикасности, економских инструмената и организационих мера;
– интензивирање истраживања и коришћења обновљивих извора енергије на подручју Просторног плана;
– побољшање рада и поузданости постојећих и изградња нових објеката преносне и дистрибутивне мреже;
– развој централизованих система даљинског надзора и управљања;
– развој централизованих система снабдевања топлотном енергијом у градским/општинским центрима;
– изградња инсталације јавног осветљења по стандардима Међународне комисије за осветљење или важећим европским нормама;
– обезбеђење почетних услова за развој гасификације у подручјима у којима нема гасоводне инфраструктуре, а самим тим и бржи привредни развој и виши стандард живљења и рада;
– реконструкција, ревитализација и модернизација постојеће и изградња нове термоенергетске инфраструктуре, уз спровођење неопходних мера за снижавање интензитета штетних емисија и заштиту животне средине.
7) Основни циљ развоја водопривредне инфраструктуре је оптимизација система водопривредне инфраструктуре и усклађивање развоја водопривредних система са циљевима очувања животне средине и других корисника на овом простору, и он је усаглашен са Водопривредном основом Републике Србије и ППРС.
Оперативни циљеви су:
– трајно решење снабдевања насеља водом, са обезбеђеношћу не мањом од 97%;
– трајно решење снабдевања индустрије водом са обезбеђеношћу од 95 – 97%;
– приоритетно и максимално коришћење локалних изворишта водоснабдевања, а недостајуће количине воде обезбеђивати из регионалних система водоснабдевања; 
– рационално коришћење воде за пиће и вишекратно коришћење воде у технолошким процесима, као и смањење специфичне потрошње у свим видовима потрошње;
– израда елабората о зонама санитарне заштите према Правилнику из 2008. године, и успостављање свих зона санитарне заштите за изворишта водоснабдевања;
– дефинисање и овера резерви подземних вода за сва изворишта јавног водоснабдевања;
– заштита квалитета подземних и површинских вода и довођење квалитета вода река у прописане категорије;
– осавремењавање водоводних система; 
– повезивање локалних водовода у веће подсистеме; 
– смањење губитака у водоводним системима; 
– усаглашавање развоја система за водоснабдевање и одвођење отпадних вода; 
– изградња система за одвођење и пречишћавање отпадних вода у свим градским и приградским насељима;
– санитација сеоских насеља спроводи се контролисаним локалним и индивидуалним системима за довољно пречишћавање конкретних отпадних вода, а у зонама изворишта изградњом вододрживих септичких јама и организованим пражњењем;
– канализационе системе развијати по сепарационом систему; 
– индустријске отпадне воде комплетно пречистити уколико се испуштају у водотокове, односно извршити претходни третман уколико се испуштају у фекалну канализацију; 
– атмосферску канализацију димензионисати према значају подручја које се штити (двогодишња до петогодишња киша); 
– заштита насеља, индустријских комплекса и пољопривредних површина од спољних и унутрашњих вода; 
– заустављање раста штета од поплава спречавањем грађења у плавним зонама;
– стварање услова за наводњавање на земљиштима највећих бонитетних класа;
– побољшање режима малих вода на водотоцима;
– антиерозионо уређење сливова.
8) Основни циљ развоја телекомуникационе инфраструктуре је изградња и организација савремене електронске комуникационе мреже и доступност свих савремених сервиса сваком домаћинству и привредном субјекту на планском подручју.
Оперативни циљеви су: 
– потпуна дигитализација телекомуникационе инфраструктуре;
– повећање броја претплатника фиксне телекомуникационе мреже и достизање пенетрације од око 42%;
– развој широкопојасне мреже и увођење савремених телекомуникационих услуга уз уравнотежен развој на планском подручју;
– широкопојасни приступ мрежи сваком привредном субјекту, државним установама и организацијама као и грађанима који то затраже;
– обезбеђивање јавних терминала за приступ интернету (у јавним установама, школама, библиотекама, аутобуским и железничким станицама, домовима здравља, месним заједницама, поштама и друго);
– обезбеђивање бежичне телекомуникационе мреже за ретко насељена и удаљена подручја и насеља;
– повећање квалитета услуга мобилних телекомуникација;
– повећање процента покривености простора коришћења услуга мобилних телекомуникација уз повећање пенетрације;
– потпуна дигитализација радиодифузије;
– подизање нивоа и унапређење квалитета поштанских услуга уз достизање стандарда квалитета прописаних у ЕУ.
9) Основни циљ управљања отпадом је развијање одрживог система управљања отпадом у циљу смањења загађења животне средине. 
Оперативни циљеви су:
– доношење регионалних и локалних планова управљања отпадом у складу са законом;
– проширење и јачање административних капацитета на локалном нивоу у области управљања отпадом;
– подстицање рециклаже и поновног искоришћења отпада и изградња рециклажних дворишта, ради очувања природних ресурса и животне средине;
– изградња регионалних центара за управљање комуналним отпадом и трансфер станица у градовима/општинама, у складу са стратешким документима; 
– успостављање система за управљање посебним токовима отпада (отпадне батерије и акумулатори, отпадна уља, отпадне гуме, неупотребљива возила);
– затварање и санација постојећих сметлишта комуналног отпада, ремедијација контаминираних локација опасног отпада и ревитализација простора.
3.4. Заштита простора
3.4.1. Заштита животне средине
Основни циљ заштите и унапређења животне средине је заустављање даље деградације, превентивна заштита од свих планираних активности које могу угрозити постојећи квалитет природне и животне средине, уз санацију и ревитализацију угрожених подручја.
Оперативни циљеви су:
– очување постојећих природних вредности и природних ресурса у циљу постизања рационалне организације и коришћења простора;
– јачање система заштите и управљања животном средином предузимањем превентивних мера;
– институционално, организационо и кадровско јачање система заштите природне и животне средине; 
– санирање стања најугроженијих простора и еколошких „црних” тачака на планском подручју;
– унапређење животне средине уз истовремену пажњу у односу на воду, ваздух и земљиште као и друге елементе здравог еколошког система;
– успостављање система контроле свих облика загађивања и праћења стања квалитета животне средине;
– повећање обима инвестиција за заштиту животне средине;
– подизање и јачање нивоа еколошке свести, информисања и образовања становништва о еколошким проблемима уз укључивање јавности у доношење одлука у погледу мера заштите животне средине.
3.4.2. Заштита природних система и ресурса
Основни циљ заштите, уређења, коришћења и развоја природних система и ресурса је пуно планско и одрживо искоришћење свих врста геолошких ресурса, шумског и пољопривредног земљишта у складу са развојним могућностима и поштовањем мера заштите.
Оперативни циљеви су:
– одрживо коришћење пољопривредног земљишта и заустављање непланске пренамене у непољопривредне сврхе (за потребе ширења насеља, изградње саобраћајница, индустријских зона и привредних објеката), уз поштовање хетерогених агроеколошких услова и социо-културних специфичности средине;
– спречавање деградације педолошког слоја и пашњака, као и нарушавања биолошког и пејзажног потенцијала травних површина, предузимањем одговарајућих мера у домену коришћења и уређења земљишта;
– заустављање и ублажавање процеса ерозије; 
– заштита шумског земљишта од непланске пренамене за потребе ширења пољопривредних површина и насеља и изградње инфраструктурних и привредних објеката и система;
– заштита и унапређење стања постојећих шума кроз санацију и мелиорацију девастираних шума садњом високопродуктивних аутохтоних лишћара, уз интензивну негу и заштиту постојећих шума у свим фазама развоја;
– повећање степена шумовитости, пошумљавањем шумског земљишта како би се успоставио оптималан однос шумских и других екосистема, и уз фаворизовање подизања састојина аутохтоних врста и очувања аутохтоних пејзажа;
– подизање шумских појасева у подручјима угроженим поплавама и бујицама, и око изворишта водоснабдевања;
– повећање популације ситне дивљачи у равничарским и брдским пределима, побољшање структуре популације крупне дивљачи и очување угрожених врста ловне дивљачи;
– подстицање детаљних геолошких и хидрогеолошких истраживања.
3.4.3. Заштита културних добара
Основни циљ заштите културног наслеђа је очување баштине националне и других култура, које су се развијале на предметном простору, као необновљивог ресурса, и његово преношење будућим генерацијама.
Оперативни циљеви су:
– очување укупног фонда непокретног културног добра;
– реинтеграција културних добара у савремени животни простор;
– успостављање интегративне заштите (заштита наслеђа у одговарајућем аутентичном окружењу);
– успостављање система управљања културним наслеђем у склопу одрживог развоја подручја;
– повећање доступности непокретних културних добара, побољшањем квалитета регионалне и локалне путне мреже, и адекватном презентацијом и интерпретацијом добара;
– јачање свести и информисање јавности, посетилаца и локалног становништва о вредности и значају културне баштине, њеној адекватној заштити и коришћењу;
– утврђивање и уређење заштићене околине непокретних културних добара;
– заштита непокретних културних добара од свих облика неконтролисане изградње и реконструкција непримерених постојећој изграђеној структури;
– очување, унапређење и заштита предела, амбијената и пејзажа око непокретних културних добара, у оквиру комплексног уређења и презентације ових целина;
– обављање систематских археолошких истраживања, утврђивања статуса и категоризације културних добара која уживају статус претходне заштите;
– формирање и уређење етно-паркова, ради очувања објеката народног градитељства;
– формирање јединствене информационе основе о културном наслеђу ради евидентирања, целовите валоризације и категоризације непокретних културних добара.
3.4.4. Заштита од интереса за одбрану земље и заштита од природних непогода
Основни циљ заштите од природних непогода је интегрално управљање природним условима као фактором настанка природних хазарда, што је и основa за обезбеђење услова за ефикасан просторни развој, очување људских живота и материјалних добара. 
Оперативни циљеви су:
– управљање природним условима у складу са очувањем постојећих природних вредности и заштитом животне средине; 
– унапређење заштите од природних непогода;
– успостављање и јачање система за управљање сеизмичким ризиком, карта сеизмичке микрорејонизације у складу са стандардима ЕУ; 
– успостављање и строго поштовање стандарда, критеријума и норматива за планирање, пројектовање и изградњу, као и за одржавање свих објеката у циљу заштите од појаве клижења дефинисаних законом;
– спровођење мера превенције, приправности и одговора на природне непогоде на свим нивоима (од предузећа, преко органа локалних самоуправа па све до Републике Србије);
– институционално, организационо и кадровско јачање система одбране од природних непогода;
– обнова и унапређење деградираних природних услова услед манифестације природне непогоде.
Основни циљ усаглашавања просторног развоја са потребама одбране земље је стварање просторних услова који ће у потпуности одговарати потребама савременог система одбране, ради сигурног функционисања у условима угрожавања безбедности, обезбеђење просторних услова за несметано функционисање војних комплекса и објеката од посебног значаја за одбрану земље, смањење негативних утицаја војних комплекса на животну средину и простор за посебне намене.
Основни циљ цивилне заштите је успостављање адекватног система заштите становништва, материјалних и природних ресурса и животне средине становништва, материјалних и природних ресурса у случају елементарних непогода и удеса, заснованог на свеобухватној процени ризика и опасности који угрожавају државу и њене грађане. Овај циљ се реализује имплементацијом савременог модела управљања ризицима од катастрофа, који подразумева:
– специфично просторно планирање у потенцијално угроженим зонама, са рејонизацијом површина према степену угрожености;
– обезбеђење оптималне координације и синхронизације свих активности на заштити и ублажавању последица;
– имплементацију система телекомуникација који омогућава максимално брзу реакцију свих служби у ванредним ситуацијама.
3.4.5. Заштита природних вредности
Основни циљ заштите природе је обезбеђење ефикасног система заштићених подручја у циљу интегралне заштите, неговања и унапређења природних добара, али и њиховог одрживог коришћења, кроз формирање адекватног и репрезентативног система заштићених подручја, чији су интегрални делови заштићене вредности биодиверзитета, геодиверзитета и разноврсности предела овог простора. 
Оперативни циљеви су:
– повећање површина заштићених природних добара;
– повећање површина под заштићеним природним добрима већег просторног обухвата;
– унапређење управљања и спровођења режима заштите на заштићеним подручјима;
– квалитативно побољшање стања биолошке разноврсности, а посебно стања популација ретких и угрожених врста; истовремено, потребно је континуирано пратити квалитет стања објеката геонаслеђа (посебно објеката чија је генеза у вези са геоморфолошким и хидролошким феноменима краса);
– рационално коришћење природних ресурса, посебно у циљу експлоатације за потребе пољопривреде и сточарства, водоснабдевања, шумарства, рударства и енергетике и друго.
III. КОНЦЕПЦИЈА, ПРОПОЗИЦИЈЕ И ПЛАНСКА РЕШЕЊА РЕГИОНАЛНОГ ПРОСТОРНОГ РАЗВОЈА
1. Општа концепција, пропозиције и планска решења регионалног просторног развоја
Основно стратегијско опредељење је постизање већег степена функционалне интегрисаности подручја Просторног плана којим се обезбеђују услови за знатно већу интеграцију планског подручја:
– интрарегионално – у оквиру простора Шумадијског, Поморавског, Рашког и Расинског управног округа, што подразумева смањење унутрашњих субрегионалних разлика, односно квалитативне промене у просторној, саобраћајној, економској и социјалној структури (нарочито брдско-планинских подручја са израженим дисфункцијама социјалног и економског развоја);
– интеррегионално/трансгранично – са суседним функционалним подручјима (окрузима, подручјем београдског метрополитена, општинама западне, јужне и источне Србије, као и АП Косовом и Метохијом и Црном Гором) што захтева реализацију приоритетних планских решења од значаја за више градова/општина на планском подручју (нарочито повезивање преко Коридора 10 и других саобраћајних коридора и реализација других инфраструктурних система); 
– трансрегионално – са даљим окружењем на заједничким пројектима у случају заједничких сличности и интереса (међународни пројекти, пројекти ЕУ и друго).
Регионална организација Републике Србије са пет региона према ППРС, позиционира планско подручје у оквиру Региона „Шумадија и Западна Србија”, који се налази на главној осовини републичког развоја, између Београда и Ниша као урбаних центара међународног значаја, и уз помоћ својих урбаних центара државног значаја (Крагујевац, Краљево, Крушевац, Моравско Tрограђе, Нови Пазар, Ужице, Чачак) формира попречне везе (трансферзале развоја), постављене управно на „кичму” развоја Републике Србије (великоморавску осовину).
Планским подручјем (великоморавском долином) простире се развојна осовина I ранга као најзначајнија осовина развоја Републике Србије (поред дунавске осовине развоја), односно систем градова који имају највећи потенцијал и снагу. Од ње се протеже западноморавска развојна осовина, као трансферзала постављена управно на великоморавску осовину.
Овакав положај представља основни ресурс за даљи развој планског подручја, јер му омогућава повезивање са свим крупним инфраструктурним системима од значаја за Републику Србију. Ово истовремено значи и могућу добру комуникацију међу насељима у овом простору, као и даљу надградњу централних функција и привредних потенцијала.
Равномерни развој планског подручја у оквиру Републике Србије се може постићи на следећи начин:
1) Подршком развоју регионалних и субрегионалних осовина развоја, значајним за равномернији развој подручја Просторног плана, тачније, планским јачањем ослонца на великоморавску осовину развоја (веза Коридор 10 – Крагујевац – Краљево – Нови Пазар, веза Коридор 10 – Крушевац – Краљево, формирање Моравског Трограђа, односно кластерисање ФУП-ова). 
2) Адекватним третманом путне и железничке магистрале на осовинама развоја.
Основ путног саобраћајног система планског подручја је ослонац на аутопутске коридоре и правце државних путева, везане на шире српске и европске системе:
– Лапово/Коридор 10 – Крагујевац – Краљево – Рашка – Нови Пазар – Рибарићи (веза великоморавског и западноморавског коридора и даља веза са Босном и Херцеговином, Косовом и Метохијом и Црном Гором. Лепеничко-гружански и даље ибарски коридор повезују различите делове Републике Србије са већ значајно израженим токовима робе и путника; 
– западноморавски коридор (Појате – Крушевац – Краљево и даље ка Чачку, Ужицу и Босни и Херцеговини), који се са источне стране великоморавског коридора наставља потезом Параћин – Зајечар и даље ка Бугарској;
– „шумадијска магистрала” (Крагујевац – Топола – Младеновац – Коридор 10), као и доградња на правцу Младеновац – Топола – Рудник – Таково и веза на Београд – Јужни Јадран;
– „Колубара – Велика Морава” (Марковац/Коридор 10 – Рача – Топола –Аранђеловац – Лазаревац – Ваљево и даље ка Босни и Херцеговини);
– саобраћајни „троугао” Лапово – Појате – Краљево (једнакостранични троугао странице цца 50 km), захвата све најважније путне правце планског подручја, а поменута чворишта представљају базу за формирање (привредне, функционалне и саобраћајне) „централне конурбације”.
У делу железничког саобраћаја посебан значај за планско подручје има:
– будући правац магистралних пруга за велике брзине, који као део европске мреже на потезу Београд – Ниш, пролази и кроз ово подручје;
– реконструкција и електрификација пруге Лапово – Крагујевац – Краљево –Рашка – (Нови Пазар/планирана деоница) и даље ибарском долином према Косову и Метохији, Македонији и Грчкој, као и пруге Сталаћ – Крушевац – Краљево – Пожега (модернизација основних железничких праваца планског подручја у циљу повезивања значајних привредних центара);
– потенцијални железнички правац Крагујевац – Топола – Аранђеловац, као веза на потенцијални правац Вреоци – Аранђеловац – Младеновац, а преко њега са ширим подручјем Београда, Западне Србије, Босне и Херцеговине и Црне Горе (пруга Београд – Бар);
У делу ваздушног саобраћаја посебан значај за планско подручје има:
– планирање аеродрома одговарајућег капацитета за планско подручје (Лађевци), што захтевају урбани и привредни капацитет овог подручја;
– услови за одвијање унутрашњег, привредног и туристичког саобраћаја на подручју Региона Шумадије и западне Србије.
3) Планским дефинисањем најзначајнијих елемената јавних служби на нивоу планског подручја, од битног утицаја на развој овог подручја.
Уз стимулативне мере и услове да и најмањи центри обезбеде објекте који задовољавају потребе грађана на одговарајућем нивоу, треба дефинисати потребе и основну мрежу најважнијих објеката јавних служби значајних за планско подручје, као и надлежности у реализацији и обезбеђењу средстава, што би створило основ за успостављање реалних приоритета.
4) Планским третманом пољопривреде, као развојне функције базиране на коришћењу природних потенцијала.
Кроз глобално вредновање и рејонизацију према могућностима пољопривредне производње, планско подручје има веома високу оцену, посебно у делу воћарско-виноградарске производње и сточарства (побрђе Рудника, Левач, Жупа), а затим и ратарства (Поморавље). Пошто се управо на овој производњи базира програм здраве (биолошки вредне) хране, у том смислу је потребно плански дефинисати подручја за ову намену, као један од највећих извозних потенцијала, и привредни и еколошки програм планског подручја. Такође, потребно је разрадити системе који треба да подрже ову производњу, како у делу мелиорације и наводњавања, тако и у делу регионално организоване привредне и научне инфраструктуре (прерађивачки центри и капацитети, сировине, стручне, образовне и научне институције и друго).
5) Дефинисањем развојних индустријских грана на регионалном нивоу (аутомобили, привредна возила, грађевинске машине, базна хемија, наменска индустрија и друго), а везано за највеће регионалне индустријске центре (Крагујевац, Краљево, Крушевац, Јагодина, Трстеник, Нови Пазар) и њихове програме и капацитете.
Даља валоризација и развој постојећих индустријских капацитета и програма Просторног плана (од којих неки имају и национални карактер), подразумевају развој индустријских центара који по својим постојећим капацитетима и програмима, условима локација, радне снаге и стручног кадра, омогућавају квалитетну надградњу привредних програма развојног карактера (регионалног, националног и европског). У том смислу, развојне гране привреде треба везивати за ове центре развоја и дати им регионални карактер.
6) Планирањем посебног програма у делу туризма, који ће у оквиру успостављених туристичких кластера валоризовати оне туристичке дестинације и просторе, који поред природних истичу и културно-историјске вредности планског подручја. Овај програм нема само привредни и развојни, већ и афирмативни карактер, у смислу презентовања Републике Србије као јединственог дела европског историјског и културног простора.
Планско подручје своје туристичке програме реално базира на ширим захватима планинских подручја, на којима се могу развити програми одмора, рекреације и спорта, бањског туризма и лова. Не сме се занемарити туризам који се ослања на значајне објекте историјског и културног наслеђа, а нарочито веће културно-историјске целине.
На планском подручју посебно је значајан европски пут културе Трансроманика (групацијa културног споменичког наслеђа долине Ибра, од Краљева до Новог Пазара). Долина Ибра је целовито подручје са најзначајнијим споменицима културе, од којих су два на UNESKO листи светског наслеђа, и мора се развијати као посебан национални програм, а не као комплементарни програм туристичке понуде Копаоника или Голије.
Од културно-историјског значаја је и шире побрђе Рудника са „линијом Карађорђа” (Орашац – Топола – Рача) и „линијом Милоша” (Таково – Горњи Милановац – Крагујевац), чија чворишта, а посебно Опленац (Топола) и Милошев венац (Крагујевац), морају имати национални значај.
7) Планским дефинисањем заједничких функција и програма у оквиру Региона „Шумадија и Западна Србија” (у оквиру овог Просторног плана, затим Регионалног просторног плана Златиборског и Моравичког управног округа – Уредба о изради Регионалног просторног плана Златиборског и Моравичког управног округа – „Службени гласник РС”, број 1/13, као и Регионалног просторног плана Колубарског и Мачванског управног округа – Одлука о изради Регионалног просторног плана за подручје Колубарског и Мачванског управног округа – „Службени гласник РС”, број 31/10). Пошто по својим развојним потенцијалима и капацитету појединачна планска подручја не могу самостално развити све елементе функција и опреме региона нивоа НТСЈ 2, морају се плански ослонити једно на друго.
Развој региона довео би до „спуштања” функционалног тежишта ка средишту Републике Србије, без битног утицаја на локацијске, демографске, урбане, инфраструктурне и метрополитенске предности Београдског МЕГА, односно српске, балканске и европске развојне потенцијале Београда. Овим би се дао подстицај општем и регионалном развоју неразвијеног дела Републике Србије, т.ј. директно би се остварио најповољнији утицај. 

8) Повезивањем градова са планског подручја, са идејом да се спречи метрополитенски развој регионалних центара који би имао негативне последице на општине у окружењу, односно да се будући развој одреди у оквиру система који у простору, бази и функцијама обухвата град и суседне општине у оквиру развојног коридора. Овакав концепт иницира боље коришћење заједничких потенцијала, са редистрибуцијом функција, производних капацитета и становништва у смеру који може бити и супротан од текућег одливања према граду. Ова идеја утемељује регионалну основу одрживог развоја као принципа планирања, односно његове најбитније компоненте: еколошко-физичку, економску и социјалну:
– Кластер „Крагујевац” (Кнић – Крагујевац – Баточина – Лапово – Рача);
– Кластер „Моравско трограђе” (Јагодина – Ћуприја – Параћин);
– Кластер „Западна Морава” (Краљево – Врњачка Бања – Трстеник – Крушевац);
– Кластер „Ибар” (Рашка – Нови Пазар – Тутин).
9) Планском разрадом мера и инструмената за спровођење Просторног плана, а посебно за подстицање регионалног развоја и равномерног територијалног развоја, као и смерница за израду планских докумената и друге развојне документације за подручје Просторног плана.
10) Планским избором реалних приоритета развоја, приоритетних активности и стратешко-развојних пројеката (прве етапе спровођења Просторног плана).
Програм имплементације Просторног плана садржи нарочито: приоритетне пројекте за остваривање просторног уређења; динамику за уређење појединих просторних целина и приоритетних пројеката; износе и изворе средства за финансирање пројеката; рок извршења пројеката; одговорност за извршење пројеката; показатеље за праћење промена стања у простору.

2. Концепција, пропозиције и планска решења развоја појединих области
2.1. Становништво, мрежа насеља и јавне службе
2.1.1. Становништво
Као почетак пројекционог периода узети су резултати пописа становништва 2002. године, као и најновији подаци Пописа 2011. године. Узимајући у обзир континуитет депопулације на планском подручју, а која је потврђена и према првим подацима Пописа 2011. године, приликом израде пројекције будућег развоја становништва планског подручја нереално је очекивати да се неповољни правци демографских промена могу потпуно зауставити у предвиђеном планском периоду. Испољене тенденције у досадашњем демографском развоју (са наглашеним слабљењем демографског потенцијала и одмаклом фазом биолошке депопулације у којој се налази већина насеља, сем општинских и градских центара) донекле се могу ублажити ефектима побољшања општих друштвених токова и применом планских пропозиција до 2025. године. Према оваквом сценарију број становника би се у будућности кретао на следећи начин:




Подручје


Попис 1991. год.


Попис2002. год.


Попис2011. год.


Пројекција 2025. год.


Индекс промене2011–2025. год.




Подручје Просторног плана


1.110.344


1.076.884


1.044.304


1.033.612


98,9




Шумадијски упр. округ


303.484


298.778


290.900


287.269


98,7




Општина 
Аранђеловац


46.442


48.129


46.079


44.279


96,1




Општина 
Баточина


12.641


12.220


11.759


11.348


96,5




Општина Кнић


18.186


16.148


14.205


12.705


89,4




Град Крагујевац


176.743


175.802


177.468


180.128


101,5




Општина Лапово


8.606


8.228


7.707


7.327


95,1




Општина Рача


14.384


12.959


11.475


10.375


90,4




Општина Топола


26.482


25.292


22.207


21.107


95,1




Поморавски управни округ


240.715


227.435


212.839


205.022


96,3




Општина 
Деспотовац


28.357


25.611


22.995


20.924


91,0




Град Јагодина


73.796


70.894


71.195


71.906


101,0




Општина 
Параћин


60.501


58.301


54.267


51.567


95,0




Општина Рековац


16.015


13.551


10.971


9.874


90,0




Општина 
Свилајнац


26.738


25.511


23.391


22.231


95,0




Општина Ћуприја


35.308


33.567


30.020


28.520


95,0




Рашки управни округ


293.311


291.230


300.102


310.218


103,3




Општина 
Врњачка Бања


25.275


26.492


27.332


28.425


104,0




Град Краљево


122.987


121.707


124.554


126.954


101,9




Град Нови Пазар


82.767


85.996


92.766


100.166


108.0




Општина Рашка


28.294


26.981


24.680


22.980


93,1




Општина Тутин


33.988


30.054


30.770


31.693


103,0




Расински управни округ


272.834


259.441


240.463


231.103


96,1




Општина 
Александровац


31.906


29.389


26.534


24.974


94,1




Општина Брус


20.758


18.764


16.293


14.893


91,4




Општина 
Варварин


21.917


20.122


17.772


16.372


92,1




Град Крушевац


133.911


131.368


127.429


125.529


98,5




Општина 
Трстеник


52.796


49.043


42.989


40.489


94,2




Општина 
Ћићевац


11.546


10.755


9.446


8.846


93,6




До 2025. године се очекује благи пораст броја становника у Рашком управном округу, за 3,3%, и то у градовима и општинском центрима, изузев општине Рашка. Остали управни окрузи би наставили демографски пад у већини насеља, сем у градовима, то јест окружним центрима. Наведене процене броја становника представљају сценарио који не претпоставља значајне промене у друштвено-економској структури становништва. 
Уколико, међутим, дође до значајнијег социо-економског развоја планског подручја могућа су одступања у односу на овај сценарио. Применом планских мера подстицаја наталитета, привредног раста, запошљавања, активирањем аутохтоних потенцијала и подршке руралним подручјима у погледу образовања, оспособљавања и креирања радних места ван пољопривреде, у свим деловима подручја Просторног плана може се очекивати благи пораст становништва у периоду 2015–2025. године. 
Основна планска претпоставка је обнова привредних капацитета и интензивирање инвестиционе активности имајући у виду богатство природних ресурса и друге потенцијале подручја Просторног плана, што ће омогућити отварање нових радних места као кључног фактора за стимулисање задржавања и прилива становништва на основу миграција. За остваривање ове претпоставке предвиђене су следеће мере:
– јачањем поларизацијског утицаја регионалних центара Крагујевца, Јагодине, Краљева и Крушевца, и субрегионалних центара као и других општинских центара који су и у претходном периоду остварили позитивна миграциона кретања, задржаће се постојећи контингент млађег, образованог и квалификованог становништва; 
– ревитализација мањих урбаних центара, градова и села у складу са околностима и објективним потребама подразумева приоритетна улагања у инфраструктуру и привредне активности, остваривање веће доступности јавних служби и информација свим становницима и унапређење квалитета живота на подручју Просторног плана у целини. Тежиште је на програмима развоја прилагођеним појединим циљним групама становништва (посебно усмерених ка младима који су на прагу или су већ ушли у радни контингент, као и на фертилни контингент) којим ће се обезбедити низ мера за стимулисање развоја МСП, туризма, као и различите бенефиције за оне који се одлучују да раде у руралном окружењу;
– подршка процесу реадмисије дела становништва из иностранства које је стекло одређено пословно искуство и мотивисано је за улагања, пренос капитала, технологија и знања, развој привреде и услуга, чиме ће се отворити могућности за запошљавање локалног становништва. По последњем Попису 2011. године, са подручја Просторног плана, 64.769 становника је на привременом раду и боравку у иностранству.
Унапређење основних демографских структура на подручју Просторног плана биће детерминисано у првом реду друштвено-економским развојем земље и синергијским ефектом спровођења, пре свега, политика регионалног развоја, запошљавања и социјалне политике, као и развојних политика предузетништва, пољопривреде, туризма и развоја инфраструктуре.
2.1.2. Мрежа насеља
Шумадијски (великоморавски) правац развоја је индиректно ослоњен на ФУП Крагујевца (међународни ранг) на површини од 1.645 km² (2,1% територије Републике Србије) и систем насеља у његовој непосредној близини. Он је у контактној зони утицаја МЕГА Београда са којим „дели” подручје општине Топола која остаје ван изразите зоне једног од доминантних центара (њен јужни део је у индиректној вези са Крагујевцем, а северни са Београдом). Простор општине Свилајнац ће бољим везама систему са Рачом и Лаповом перспективно проширити ареал ФУП Крагујевца у правцу истока. Град Крагујевац и његово ФУП се надовезује на систем ФУП-ова истог ранга у правцу Западне Мораве (Краљево, Крушевац и Чачак). Краљево у наредном периоду неће значајно проширити своје поље утицаја, док ће се ФУП Крушевца увећати и достићи преко 220.000 становника интегрисањем појединих насеља из општина Варварин, Трстеник, Брус, Ражањ и Блаце. Гранично подручје са централним ФУП-ом Крагујевца на северу чине ФУП Смедерева и Пожаревца. Са источне стране ФУП Крагујевца чини континуално подручје урбаних центара са трограђем Ћуприја –Јагодина – Параћин у којем доминира Град Јагодина. У Просторном плану се задржава идеја о „трограђу” иако изразите функционалне везе (по свим критеријумима) нису јасно уочене, као и у ППРС. Основ за формирање будућег функционалног подручја је физичка блискост и континуитет изграђеног подручја на малој раздаљини. Простор који се налази између три насеља, неопходно је заједнички активирати и интегрисати у јединствен урбани систем са интенцијом постепеног проширења ка североистоку ка општини Деспотовац. Овако формирано трограђе са својим демографско-функцијским карактеристикама био би јак субрегионални центар (преко 180.000 становника) и један од центара I ранга планског подручја.
Простор Рашког управног округа је изразито некохерентно подручје, без јаког центра који има функционални потенцијал окупљања већег броја општина. ФУП Новог Пазара, иако националног значаја, није могуће изразитије проширити те ће и на крају планског хоризонта имати очекиваних 143.000 становника на површини преко 2.100 km². Он је део полицентричног региона овог дела Републике Србије са издвојеним центрима у Сјеници, Пријепољу, Новој Вароши, Прибоју и Ивањици. Повезивања се очекују у већ постојећем правцу Ивањица – Ариље – Пожега ка ФУП Ужица и делом ка Краљеву, док ће општине Прибој и Пријепоље остати у функционалној вези са суседним општинама у Црној Гори. Ово је подручје у којем је готово завршен процес пресељења становништва из руралних средина у веће центре. Преостало становништво у селима је у демографски зрелом добу те није склоно интензивнијим дневним миграцијама. Стога су општине Прибој и Пријепоље, као и Град Нови Пазар (некада доминантни текстилни центар овог дела Републике Србије), на високом степену урбанизације (само Пријепоље у категорији урбано-руралних градова/општина, а остале две у рангу урбаних), сходно ниском учешћу активног пољопривредног становништва у укупном, али и као последица пресељења и преквалификације у друге секторе делатности, те високом учешћу становника које не обавља занимање или је у категорији издржаваних лица. Недостатак јаких индустријских и привредних капацитета ограничава шире поље деловања ових насеља, већ само интегрише простор који му административно припада. Зато би успостављањем јачих веза међу њима, препознавањем заједничких облика деловања (туристичке дестинације Златар – Пештер и Голија, пољопривредна производња препознатљивог имена географског порекла), унапређењем саобраћајне и комуналне опремљености, јавних и социјалних садржаја и друго, али и јасном државном помоћи, ово подручје постепено постајало атрактивније за потенцијална улагања и прелазак у виши развојни степен. Дакле, за планско подручје које је морфолошки и функционално полицентрично није могуће издвојити прворазредни центар већ ће простор тежити ка уједначеном регионалном развоју кроз систем центара (ФУП-ова) националног ранга. Субцентри планског подручја су градска насеља Аранђеловац, Трстеник и Врњачка Бања која својим израженим урбаним и привредним функцијама чине центре рада на контакту са београдским МЕГА, те на западноморавској осовини развоја чинећи део кластера градова на овом правцу. Ови центри, заједно са хијерархијски нижим центрима урбаног карактера су основ за повезивање ФУП-ова унутар и ван обухвата Просторног плана што је, сходно ППРС, предуслов за формирање јасне структуре градских насеља и простора око њих у Републици Србији. Зато, је мрежи насеља планског подручја могуће утврдити хијерархију, која ће перспективно омогућити кохерентнији развој читаве територије и допринети расподели функција и подели рада (функција рада и функција становања).
Хијерархија насеља и центара:
– I ранг – центар међународног значаја (примарни центар планског подручја) – Крагујевац;
– II ранг – центри државног значаја (субцентри планског подручја) (четири/шест) – градско насеље Крушевац, Краљево, Нови Пазар и Јагодина (у систему трограђа Јагодина – Ћуприја – Параћин);
– III ранг – центри са израженим урбаним и привредним функцијама (три) – Аранђеловац, Трстеник и Врњачка Бања;
– IV ранг – општински центри урбаног карактера (10) – Александровац, Лапово, Баточина, Ћићевац, Деспотовац, Рашка, Свилајнац, Тутин, Топола и Брус;
– V ранг – општински центри руралног карактера (четири) – Кнић, Варварин, Рача и Рековац;
– VI ранг – центри заједнице села (ЦЗС) (96).
Посебне категорије насеља:
– центри са специфичним функцијама (саобраћајни, индустријски – рударски и друго) (девет); 
– насеља са израженим туристичким функцијама (туристички центри) (девет) – у општини Аранђеловац (једно), Рашка (три), Тутин (три), Ћуприја (једно) и Брус (једно);
– бањска насеља (четири) – Краљево (два), Крушевац (једно) и Рашка (једно).
Поједини центри из категорије I – VI садрже и специфичне функције или су јака туристичка или бањска насеља (центри). Најпре Аранђеловац, Врњачка Бања, регионални субцентри и друго.
Градови и општине Просторног плана према броју становника, броју насеља и организационој мрежи општинских центара приказани су на следећи начин:






ИМЕ


ГРАД/ОПШТИНА


ЦЕНТАР ГРАДА/ОПШТИНЕ


БР. НАСЕЉА


ОРГ. МРЕЖЕ




1.


Александровац


29.380


6.476


55


– општински центар (један) – ЦЗС (6) – Горњи и Доњи Ступањ (двојни), Ратаје и Лађислед (двојни), Плеш, Плоча, Суботица, Доброљупци




2.


Аранђеловац


48.128


24.000


19


– субр. и општински центар (један)– општински субцентар (два) – ЦЗС – (11) – спец. ф-је (пет), поједин. ф-је (шест) – остала насеља (четири)




3.


Баточина


12.220


5.500


11


– општински центар (један) – субопштински центар (један) – Брзан– ЦЗС (два) – Бадњевац, Жировица




4.


Ћићевац


10.755


5.094


10


– општински центар (један)– субопштински центар (један) – Сталаћ– ЦЗС – насеље са спец. ф-јама (један) – Сталаћ




5.


Деспотовац


25.600


4.360


33


– општински центар (један) – субопштински центар (један) – Ресавица– ЦЗС (три) – Велики Поповац, Плажане, Стењевац– сеоски центри (четири) – центри спец. ф-ја (два) – рударски: Равна Река, Сењски рудник (у зони утицаја субцентра)




6.


Кнић


16.140


2.300


36


– општински центар (један)– ЦЗС (два) – Топоница, Гружа




7.


Крагујевац


175.800


146.000


57


– рег/градски центар (један)– субцентар (један) – Страгари– ЦЗС (пет) – Јовановац, Лужице, Горња Сабанта, Драгобрађа, Драча – сеоски центри (11)




8.


Краљево


121.707


57.411


92


– рег/градски центар (један)– секундарни/субградски центри (три) –
 Матарушка Бања, Ушће, Витановац – ЦЗС (11) – Бањска насеља (два) – Матарушка, Богутовачка Бања




9.


Крушевац


131.368


57.347


101


– рег/градски центар (један)– субградски центри (шест) – Бањско место (један) – Рибарска Бања




10.


Лапово


8.200


7.400


2


– општински центар (један) + село Лапово




11.


Нови Пазар


85.996


54.604


99
(66 испод 250ст)


– рег/градски центар (један) – субградски центар (један) – Дежева– ЦЗС (12)




12.


Параћин


58.304


25.292


35


– општински центар (један) – ЦЗС (пет) – Поточац, Дреновац, Доња
 Мутница, Поповац (спец. ф-ја)




13.


Рашка


26.981


6.619


61


– општински центар (један) – ЦЗС (један) – Баљевац – самостални тур. центри (три) – Копаоник, Јошаничка Бања, Градац – сек. центар насеља (два) – Рудница, Трнава




14.


Свилајнац


25.511


9.395


22


– општински центар (један) – ЦЗС (три) – Војска, Седларе, Бобово




15.


Трстеник


49.043


17.180


51


– општински центар (један) – ЦЗС (пет) – Милутовац, В. Дренова,
 Медвећа, Почековина, Стопања




16.


Тутин


30.054


9.111


93


– општински центар (један) – субопштински центар (три) – Рибариће, Лексова, Делимеђе – ЦЗС (четири) – туристичка насеља (три) – Драга, Западни и Источни Мојстор




17.


Варварин


20.122


2.198


21


– општински центар (један) – ЦЗС (два) – Бачина, Доњи Крчин




18.


Топола


25.292


5.500


31


– општински центар (један) – субопштински центар (један) – Горња и
 Доња Трнава – ЦЗС (три) – Винча, Јунковац, Клока




19.


Рача


12.960


2.700


18


– општински центар (један)– ЦЗС (три)




20.


Јагодина


70.984


35.589


53


– рег/градски центар (један), гравитирају му четири околна насеља (око 8.000ст) – субградски центар (један) – Рибаре – ЦЗС (три) – Стражилово – Милошево,
 Глоговац, Драгоцвет




21.


Ћуприја


33.567


20.585


16


– општински центар (један), гравитирају му три насеља (око 4.500 становника) – ЦЗС (три) – туристички центар – Сење




22.


Рековац


13.550


1.930


32


– општински центар (један) – субцентар општине (један то јест четири) – периурбани појас око центра, систем од четири насеља: Секурич, Опарић, Драгово, Белушић – ЦЗС (2)




23.


Брус


18.764


4.653


58


– општински центар (један) – субопштински центар (три) – Лепенац,
 Крива Река, Барсте – туристички центар (један) – Брзеће




24.


Врњачка Бања


26.492


9.877


14


– општински центар (један) – субопштински центар (један) – Врњци
 Ново Село – ЦЗС (три) – Подунавци, Шулац, Грачац




Концепција просторног развоја руралних подручја на планском подручју подразумева:
– утврђивање и опремање економски интегрисаних подручја, успешних и перспективних руралних подручја, комплетном комуналном опремом и уређењем;
– утврђивање и опремање удаљених и слабо развијених руралних подручја, неопходном комуналном опремом и уређењем;
– повезивање планова развоја комуналних система и јавних служби, као и планова развоја регионалних система са сеоским насељима, у циљу унапређења руралних вредности и очувања природних вредности и биодиверзитета;
– очување и заштита постојећих и планираних коридора, зона, мрежа и објеката комуналних система, као упоришта ефикасног функционисања руралних подручја;
– организациону, економску и власничку трансформацију, у циљу валоризације и афирмације живота на селу;
– примену искустава руралних подручја са вишим степеном развоја комуналних система јавних служби и сервиса.
Концепција просторног развоја треба да интегрише функционални, привредни, ресурсни и комунални сегмент развоја.
Функционални сегмент развоја сеоских насеља, подразумева њихово место у мрежи насеља, где су генератори развоја:
– градови: Крагујевац, Краљево, Крушевац, трограђе Јагодина – Ћуприја – Параћин и Нови Пазар, јер се значајан број сеоских насеља налази у периурбаној и блиској функционалној зони наведених градова. Осим физичког аспекта битан је и функционални аспект у домену здравства, школства, културе, пласмана производа и услуга и тако даље;
– општински центри: Аранђеловац, Топола, Рача, Баточина, Кнић, Свилајнац, Деспотовац, Рековац, Врњачка Бања, Рашка, Тутин, Варварин, Ћићевац, Трстеник, Александровац и Брус, где локално становништво задовољава основне дневне, седмичне сезонске и повремене потребе;
– центри заједнице села, у којима становници примарних села и сеоских простора имају доступну логистику за свакодневне активности и живот.
Привредни сегмент подразумева:
– јачање пољопривредних, привредних и туристичких активности у свим сеоским подручјима;
– унапређење сточарско-ратарских активности у селима која поседују потенцијале за развој руралног туризма и рекреативно-излетничких активности;
– валоризовање природних и створених вредности за развој туристичке понуде и прерађивачких мањих предузећа;
– даљи развој бањских, манифестационих, културних, рударских и осталих активности у селима са већ препознатљивим ресурсима и понудом;
– организационе, економске и правне мере за отварање фарми, рибњака, расадника, мањих производних погона и туристичких објеката у оквиру свих села у обухвату Просторног плана.
Ресурсни сегмент развоја, подразумева:
– искоришћавање и експлоатацију постојећих рудних, минералних, водних, и биолошких потенцијала;
– организовано прикупљање и третман отпадних вода, јер се предметна насеља налазе у сливним зонама водоизворишта висококвалитетних вода значајних за водоснабдевање на нивоу Републике Србије;
– валоризацију природних реткости и појава и животињских врста у функцији туристичке, ловне и рекреативне активности;
– очување и унапређење просторних, амбијенталних и културних целина и вредности сеоских насеља;
– ревитализација и пренамена објеката уметничке и етнолошке вредности.
Комунални сегмент развоја подразумева:
– избор такве просторне дистрибуције, положаја и обима активности која најмање оптерећује животну средину;
– избор такве технологије и производне структуре делатности која најмање оптерећује животну средину;
– побољшање саобраћајне инфраструктуре изградњом транзитних и локалних путева;
– побољшање комуналне сеоске инфраструктуре: водовода, канализације и септичких јама и прикупљања и депоновања отпада;
– изградња нових савремених телекомуникационих мрежа и објеката и развој нових телематских услуга;
– обнова постојећих и изградња нових објеката ради побољшања квалитета услуга и становања.
2.1.3. Јавне службе
Плански утицај Републике Србије се, поред примарне мреже инфраструктуре, највише испољава у делу развоја јавних служби. Без системског дефинисања и усклађивања јавних служби на нивоу Републике Србије и региона, а затим и на другим нивоима просторне организације, само регионално устројство Републике Србије и систем центара губи пуни смисао.
Развој јавних служби подразумева и одговарајућу подршку у другим секторима (у првом реду саобраћајне и комуналне инфраструктуре, посебно у односу на пригранична, пeрифeрна и брдско-планинска подручја, која имају инфраструктурна, рeсурсна и друга развojна oграничeња).
Концепт рационализације могућ је на нижим нивоима, где постоје могућности за прерасподелу и алтернативе у оквиру услуга јавних служби.
Основно опредељење јесте: стварање услова за повећање просторне доступности и обезбеђење подједнаких услова коришћења услуга јавних служби. 
Од изузетног значаја је активност локалне самоуправе да у креирању стратешких докумената, дефинисању приоритета, увођењу и ширењу нових и прилагођених облика организације услуга јавних служби, подстиче интерсекторску сарадњу (умрежавање) свих релевантних служби; ствара подстицајне услове за укључивање других актера и доприноси успостављању партнерске сарадње између јавног и приватног сектора; укључује шири круг актера у организовање услуга, нарочито организације цивилног друштва и удружења грађана и дефинише услове укључивања других извора финансирања. Локалне управе, уз активну сарадњу интересних група/актера, треба да стварају услове, развијају модалитете и повећавају доступност услуга јавних служби.
Просторна доступност се издваја као кључни фактор у изгледима становника да користе услуге јавних служби. 
У мањим насељима није оправдано организовати услуге према постојећим моделима погодним за градска насеља, општинске центре и насеља са већим бројем становника и вишим густинама насељености. Неопходно је применити прилагођене модалитете организовања услуга, који су се показали функционалним и економски прихватљивим.
Повећање просторне доступности услуга може се остварити на различите начине. 
Један начин је организовање комплементарних садржаја који повећавају гравитационо подручје корисника установе/услуге (могућност да се услуга користи ван места становања). Смисао организовања оваквих садржаја је да се повећа подручје са кога долазе корисници услуге и тиме повећа број/концентрација корисника услуга, а да се истовремено обезбеде потребни услови за квалитетно обављање услуге (ђачки домови, интернати, недељни боравак и слично). 
Други начин за повећање доступности и квалитета услуга је употреба мобилних услуга (приближавање услуге месту становања – „услуга ка кориснику”), којима се повећава понуда и побољшава квалитет услуге у насељима, која су дефицитарна у обезбеђивању основних услуга. Мобилне услуге и службе се прилагођавају потребама мањег броја корисника који живе у мањим и удаљеним насељима и могу да покрију велики спектар услуга у основном образовању, програмима доквалификације и преквалификације, превентивној и примарној здравственој заштити, социјалној заштити, култури и другим областима.
Подједнаки услови коришћења услуга јавних служби обезбеђују се уз стимулативне мере, а уз услове да и најмањи центри обезбеде објекте који задовољавају потребе грађана на одговарајућем нивоу, што је основ за успостављање реалних приоритета и дефинисање надлежности у реализацији и обезбеђењу средстава за развој јавних служби.
Механизми за проширење помоћи сиромашнима имплементирају се кроз Закон о социјалној заштити, а обезбеђују се кроз: веће износе трансфера; мрежу социјалне заштите која укључује најугроженије групе грађана;реформу социјалних услуга, која има за циљ да обезбеди деинституционализацију, развој нових услуга/форми социјалне заштите и укључивање различитих актера у сферу пружања ових услуга. Закон, такође, уређује права, врсте и пружаоце услуга, установе и корисничке групе, механизме за контролу квалитета, надлежности у оснивању и финансирању.
2.2. Привреда/економски развој и туризма
2.2.1. Привреда и индустрија
Утемељена на неопходности успостављања адекватније структуре привреде и индустрије сагласно развојним потенцијалима и могућностима уз уважавање опредељења и смерница, садржаних у релевантним планским и стратешким документима (ППРС, плановима локалних самоуправа, коридора, подручја посебне намене и друго), концепција развоја и просторне дистрибуције привреде/индустрије на планском подручју заснива се на следећим опредељењима:
1) измена структуре привреде обликовањем савременије регионалне и локалне конкурентне структуре кроз: 
– убрзавање реформских процеса у предузећима (пре свега власничке трансформације);
– имплементацију знања и иновативних технологија применом савремених еколошко прихватљивих, енергетско ефикасних и економско исплативих производних програма и услуга, унапређење сарадње привредних и научних и развојних институција;
– развој постојећих и нових брендова, унапређење квалитета производа, ефикаснију организацију пословања и квалитета руковођења;
2) диверзификација регионалне економије и унутарсекторска специјализација у правцу јачања идентитета регионалне економије, с друге стране:
– у индустријском сектору: развој прерађивачке индустрије са високим уделом знања и иновативне технологије као носиоца развоја регионалне (и националне) економије, и радно-интензивних грана у циљу веће понуде радних места и упошљавања расположиве радне снаге; конкурентне гране су: производња саобраћајних средства са комплементарним областима металског и електро-индустријског комплекса, производња прехрамбених производа и пића, хемијска, текстилна, дрвопрерађивачка индустрија, индустрија грађевинског материјала; експлоатација енергетских сировина (угља у ресавско-моравском басену), руда и камена (магнезита, мермера, ватросталне глине и друго);
– у сектору пољопривреде: развој профитабилне, стандардизоване и тржишно профилисане производње усклађене са потенцијалима мањих предеоних целина; осавремењивање мреже прерађивачких капацитета и услуга у пољопривреди, подстицање удруживања у асоцијације, организације и кластере, повезивање са комплементарним делатностима (агрошумска привреда, сектор прераде, трговина, занатство, туризам и друго);
– у сектору услуга као значајном генератору нових радних места и фактору регионалне повезаности: 
а) развој саобраћајне привреде на бази компаративних предности положаја планског подручја на стратешким комуникацијским правцима: интензивирање путничког и теретног саобраћаја, развој интермодалног транспорта, савремених услуга складиштења, дистрибуције, логистичких и робно-транспортних центара, мањих дистрибутивних пунктова и слично; 
б) развој трговине путем диверзификоване понуде артикала и организационе мреже: велетрговине, хипермаркети, тржни центри, шопинг молови и мреже предузетничких објеката са најизраженијом просторном дисперзијом; 
в) развој пословних, финансијских и других специфичних услуга у функцији привреде (банкарство, осигурање, лизинг, послови с некретнинама), повезивање научних и развојних истраживања и привреде (консалтинг и менаџмент услуге, имплементација научних резултата и технологије, просторно и урбанистичко планирање), информатичке услуге (обрада и израда базе података и друго);
г) потпунија афирмација туристичке привреде унапређењем постојећих и развојем нових видова туризма (градски, рурални, планински, здравствени/балнеолошки, wellness/рекреативни, културно-историјски, манифестациони, транзитни и друго), и компатибилних активности (трговина, мала привреда, народно стваралаштво, угоститељство, пољопривреда, лов и риболов), формирање туристичких региона и дестинација; 
3) интензивнији развој производних и услужних МСП и предузетништва, основног сектора развоја привреде, као самосталних субјеката и као коопераната и подизвођача већих привредних система, посебно подстицање развоја микро-бизниса, такозваних породичних фирми у мање развијеним подручјима;
4) унапређење пословног окружења за развој регионалне економије кроз: 
– унапређење рада институција на регионалном (регионалних развојних агенција и привредних комора, центара за едукацију и усавршавање вештина) и локалном нивоу (оснивање канцеларија/одељења за локални економски развој у општинама) и подстицање организационих, финансијских и других мера;
– обликовање савремених организационих модела као инструмената за привлачење инвестиција: оснивање пословних инкубатора (Краљево, Нови Пазар, општински центри) као вида подстицајне пословне инфраструктуре, формирање регионалних кластера као облика територијалног повезивања сличних и комплементарних предузећа и институција који функционишу као мрежни систем: индустријски кластери (кластер металске индустрије, текстилни кластер и друго), пољопривредни (агроиндустријски кластер), туристички кластер и локалних гранских кластера, као и формирање других просторних модела за размештај привредних капацитета; 
– јачање јавног и приватног партнерства у ангажовању капитала и знања кроз различите моделе сарадње;
– унапређење кадровске структуре запослених (иновирање модела образовних профила, унапређење стручног усавршавања запослених и незапослених и друго); 
5) унапређење квалитета живота и јачање економске базе становништва посебно у мање развијеном подручју кроз подстицање развоја МСПП, унапређење инфраструктуре и диверзификацију руралне економије;
6) подстицање међуопштинске, регионалне, међурегионалне и трансграничне сарадње формулисањем заједничких циљева, приоритета и пројеката развоја.
Концепција просторног развоја привреде на планском подручју подразумева:
– рационално коришћење земљишта (заштита пољопривредног и шумског земљишта од неадекватног коришћења и пренамене у грађевинско у циљу развоја привредних/индустријских/радних зона).
– виши степен искоришћености простора у постојећим привредним и индустријским зонама, а развој нових заснивати на:
а) доступности регионалној и иновативној инфраструктури: научно-истраживачким и развојним институтима, иновационим центрима;
б) доступности магистралним и регионалним саобраћајним коридорима;
в) систему центара развоја и њиховој функцији у регионалној организацији простора;
– унапређење локационих предности планског подручја, а тиме и јачање конкурентности просторне организације привреде планског подручја као атрактивне дестинације за инвестиције: 
а) побољшање комуналне опремљености и већи степен искоришћености постојећих зона и локалитета, посебно реактивирање девастираних brownfield локација (раније коришћених за производне, услужне или пак војне активности), као изузетан територијални „капитал”, 
б) стварање услова за развој савремених локационих модела за смештај привредних активности: индустријска зона/парк, научно-технолошки парк, слободна зона, greenfield локација, предузетничке зоне, РТЦ, дистрибутивни центар, шопинг молови, тржни центри и слично):
– реиндустријализацију центара и децентрализацију привредног развоја дисперзијом привредних капацитета у складу са развојним потенцијалима, специфичностима и традицијом у развоју привреде, могућностима развоја нових привредних активности и функцијама привредних центара у просторној организацији планског подручја, у циљу смањења унутаррегионалних неравномерност;
– умрежавање привредних/индустријских/туристичких центара на основу комплементарности функција на различитим нивоима (регионалном, окружном, градском/општинском), у циљу јачања конкурентности и постизања веће територијалне кохезије.
Просторна организација привреде/индустрије на планском подручју, сагласно ППРС и планским документима градова/општина обухвата следеће елементе:
– развојне зоне уз стратешке комуникацијске правце: Коридор 10, западно-моравски и ибарски магистрални коридор, регионалне коридоре;
– центре различитог ранга:
а) I ранг: Крагујевац, национални полифункционални привредни центар, најзначајнији привредни центар планског подручја; 
б) II ранг: Краљево, Крушевац, Нови Пазар, трограђе Јагодина – Ћуприја – Параћин, регионални полифункционални привредни центри;
в) III ранг: (а) Трстеник, привредни центар са доминантном индустријском функцијом; (б) Аранђеловац и Врњачка Бања, привредни – индустријски – туристички центри.
г) IV ранг: Топола, Деспотовац, Свилајнац, Рашка, Александровац, привредни центри/центри општина; 
д) V ранг: Баточина, Кнић, Рача, Лапово, Рековац, Брус, Варварин, Ћићевац, Тутин, мали привредни центри/центри општина;
ђ) VI ранг: центри са специфичним производним и/или услужним развојним потенцијалом: Ресавица, Сењски рудници, Баљевац (рударски, индустријски центри), Буковичка Бања – Аранђеловац, Јошаничка, Матарушка, Рибарска, Богутовачка, Новопазарска Бања, Копаоник, Градац, Брзеће, Гоч, Станишинци и друго (мали туристички центри); субопштински центри и насеља са нуклеусом производних/услужних активности: Страгари, Јовановац, Лужница (Крагујевац), Врњци (Врњачка Бања), Ушће, Витановац, Витковац, Лађевци (Краљево), Велики Шиљеговац, Велики Купци, Коњух, Јасика (Крушевац), Рибаре, Мајур, Глоговац (Јагодина), Поповац Дреновац, Поточац. Д. Мутница (Параћин), Милутиновац, Осаоница, Рибник, Грабовац, (Трстеник), Рудница, Трнава (Рашка), Дежева, Шароња, Беле Воде (Нови Пазар), Рибариће, Лескова, Делимеђе (Тутин), Орашац, Стојник, Врбица (Аранђеловац), Јарменовци, Винча (Топола), Брзан, Бадњевац (Баточина), Топоница, Гружа (Кнић), Белушић (Рековац), Војска, Седларе, Бобово (Свилајнац), Велики Поповић, Стењевац, Плажане (Деспотовац), Сталаћ, Појате (Ћићевац), Бачина, Доњи Крчин, Обреж, (Варварин), Плеш, Плоче, Суботица (Александровац) и друго;
– разноврсне локационо-организационе моделе за смештај привредних активности: 
а) привредне/радне/индустријске зоне (потенцијални индустријски паркови) у свим окружним, градским/општинским центрима као brownfield и greenfield локације; 
б) научно-технолошки парк у Крагујевцу уз потенцијално нове технолошке паркове и/или иновационе центар (самостално или као дела ИП) у регионалним центрима са научним и развојним институцијама;
в) слободна зона Fiat automobili Srbijа (FAS) у Крагујевцу намењена развоју аутомобилске индустрије, односно развоју постојеће фабрике аутомобила FIAT са кооперантима (укупне површине око 176 hа)9. Поред постојеће зоне фабрике аутомобила FIAT, слободна зона обухвата и ревитализовану brownfield локацију на простору касарне „Грошница”. Формирање нових слободних зона могуће је и у другим центрима развоја (на пример Крушевац, Краљево, Јагодина и друго) у којима је значајно учешће извозно оријентисане производње; 
г) интермодални терминали и логистички центри (Крагујевац, Јагодина, Краљево, Крушевац, Нови Пазар и друго), робно транспортни центри у општинским центрима;
д) бизнис инкубатори/центри у Крагујевцу, Крушевцу, Рачи (постојећи), Краљеву и Новом Пазару (у оснивању) и у другим општинским центрима;
ђ) регионални и локални кластери као облик територијалног умрежавања и јачања функционалних веза међусобно повезаних привредних субјеката и институција (произвођача, коопераната, купаца, услужног сектора).
Превођење индустријских зона у индустријски парк биће оствариво након усвајања закона о индустријским парковима и испуњавања основних услова за добијање статуса парка. Када је реч о категоризацији индустријских/технолошких паркова, на планском подручју могућ је развој индустријског парка од националног интереса у Крагујевцу за пословање предузећа из аутомобилске индустрије10. Такође, од изузетног значаја су индустријски паркови и индустријске зоне посебне намене у мање развијеним подручјима у циљу ублажавања регионалних диспаритета. У току је реализација пројеката инфраструктурног опремања индустријских зона/паркова средствима НИП-а у неколико индустријских центара: Крагујевац, Лапово, Јагодина, Параћин, Свилајнац, Краљево, Крушевац, Варварин. 
Значајније зоне привређивања:11 




Град Крагујевац: а) у градском подручју: РЗ 1 „Индустријска зона Крагујевац” 632 hа, РЗ 2 „Лепеница”, brownfield локација површине 88 hа; РЗ 3 „Застава”, brownfield локација површине 180 ha са СЗ FAS (део СЗ је на простору бивше касарне Грошница, површине 30 hа); РЗ 4 зоне у дисперзији, површине 160 hа; б) зоне привређивања ван грађевинског подручја насеља (greenfield зоне) стратешки развојном правац 1 уз државни пут IБ реда бр.24 Крагујевац–Баточина/Лапово, површине 260 hа; стратешки развојни правац 3 уз државни пут IБ реда бр. 25 Крагујевац – Топола – Београд, површине 40 hа. 




Град Краљево: индустријска зона „Стари аеродром”, површине око 300 ha са спортским аеродромом; индустријска зона „Шеовац” површине 153 hа; радне зоне у насељу Ратина и Конареву и друго.




Град Крушевац: северна индустријска зона површине око 300 hа, источна индустријска зона 370 ha. 




Град Јагодина: индустријска зона зона између пруге и ауто-пута површине око 550 ha (постојећа 420 ha и планирана 130 hа), нова индустријска зона у близини петље и ауто-пута површине око 250 ha (greenfield локација), индустријски комплекс Фабрике каблова у близини насеља Бресје, површине око 30 hа.




Ћуприја: постојеће индустријске зоне и комплекси површине 101 hа, нове индустријске/радне зоне Добричево–Батинац површине 80 ha уз ауто-пут Е-75 и зона „Змич„површине 162 ha између ауто-пута и саобраћајнице ка Јагодини. 




Параћин: прва привредна радна зона површине око 35 ha (зона Фабрике стакла и Индустрије текстила), друга привредна радна зона површине 80 ha (постојеће и планирана зона „Северозапад”, планирана радна зона „Запад”, део зоне „Петља”), нова индустријска зона „Змич” површине 48 ha (између ауто-пута и саобраћајнице ка Ћуприји), постојећа индустријска зона Фабрика цемента „Нови Поповац – Холцим”, 32 hа.








Град Нови Пазар: постојеће и планиране радне зоне површине 160 ha (радна зона I потез Нови Пазар – Рашка са РТЦ, површине 69 hа, радна зона II потез Рашка – Рогозна – Трнава површине 20 hа, радна зона III потез Нови Пазар – Рожаје, површине 16 hа, радна зона IV потез Нови Пазар – Сјеница – Тутин површине 56 hа), индустријска зона у близини Дежева површине око 50 hа.




Трстеник: индустријске зоне „Прва Петолетка” површине 62 hа, „Источна радна зона” површина 40 hа, привредно радна зона „Западна Морава” 4,5 hа; локалитети Милутиновац, В. Дренова и друго. 




Аранђеловац: индустријска зона „Кубршница” површине 171 ha (постојеће и планирано), радне зона мешовите намене уз инфраструктурне коридоре: радна зона запад површине 60 ha (део ИЗ Пештан), радна зона Бајковица површине 19 hа, источна улазна радна зона површине око 13 hа.




Врњачка Бања: планиране зоне индустрије површине око 70 ha на стецишту државног пута I реда бр. 5, државног пута II реда бр. 222; зоне мале привреде 24 hа, главни бањски центар са комерцијалним центром око 39 hа, зоне за туризма и угоститељство 138 hа.




Топола: индустријске/радне зоне (постојеће и нове) површине око 110 ha – локације Црвено брдо, Ливница, Шумадија, Опленац.




Деспотовац: површине намењене за развој привреде износе 92,5 hа, а постојеће радне зоне површине 22 hа.




Свилајнац: постојеће привредне зоне уз саобраћанице на улазу општински центар из западног и јужног правца; радна зона Веље Поље површине 4о ha уз саобраћајницу Свилајнац – Пожаревац.




Рашка: индустријске зоне и комплекси уз државни пут IБ бр. 22; зоне експлоатације енергетских и минералних сировина: Баљевац, Јарандо, Побрђе и друго. 




Александровац: радне зоне у Александровцу уз државни пут II реда ка Крушевцу и Трстенику, предузетничке зоне уз државни пут II реда ка Врњачкој и Јошаничкој Бањи – насеља Плеш, Плоче.




Тутин: пост. северна и јужна индустријска зона и нова привредна зона у Тутину дуж државног пута IIА реда бр. 203 hа; радна зона у Лескови, зоне комплекси у насељима Рибарићи (до 10 hа), Делимеђу и друго.




Баточина: зоне север, запад, југ у насељу Баточина површине 17 ha (brownfield локације), индустријска зона Брзан површине 15 ha у близини ауто-пута Е-75. 




Лапово: индустријске/радне зоне непосредно уз Коридор 10 са обе стране ауто-пута, површине око 1000 hа.




Кнић: радна зона „Рибеш” површине око 40 ha (постојеће и планирано); радна зона „Равни Гај” око 30 hа; планиране радне зоне „Вучковица” 27 ha и „Љубић” око 19 ha (настављају се на РЗ „Равни Гај”), радна зона „Претоке” око 35 hа, комплекси у насељима Гружа, Губеревца, Баре. 




Рача: радне зоне (пост. и нове) површине 36,5 ha на три локације: радна зона 1–југозападни део насеља уз саобраћајницу Рача–Топола 23 hа, радна зона 2–јужни део насеља 9 ha и Расадник 4,5 hа. 




Рековац: радна (индустријска) зона Рековац I површине 6 ha уз саобраћајницу Крагујевац – Крушевац, радна зона Рековац II површине 16 ha (Фабрика каблова, Винарија Левач, стоваришта и друго).




Варварин: радне зоне/локалитети у насељима Варварину (насеље и село), Горњи Катун, Доњи Катун, Обреж, Бачина, Орашје, Доњи Крчин и друго.




Ћићевац: зона и локалитети уз саобраћајницу Крушевац – Појате у Ћићевцу, Сталаћу, нова индустријска зона уз близини петље Појате уз ауто-пут Е-75 и уз саобраћајницу ка Крушевцу укупне површина 23 hа.




Брус: радне/индустријске зоне и комплекси уз државни пут IIА реда бр. 208. 




–––––––––––––––
9 Министарство финансија Републике Србије – Управа за слободне зоне http://usz.gov.rs/sr/slobodna-zona-kragujevac.html
10 Према Информацији о стању у одређеним секторима индустрије, производња моторних возила и компоненти је идентификована као перспективна индустријска грана за коју постоји велико интересовање страних инвеститора и која има изузетан пропулзивни карактер развоја.
11 Извор: просторни планови градова/општина, генерални планови општинских центара, Стратегија одрживог развоја Шумадије и Поморавља, Рашког и Моравичког округа, стратегије развоја локалних самоуправа, сајтови регионалних развојних агениција, регионалних привредних комора и локалних самоуправа, СИЕПА и друго.
2.2.2. Пољопривреда
Поштујући агроеколошке услове и заступљеност типова пољопривреде по градовима/општинама, као и основних смерница просторне оријентације пољопривреде Републике Србије датих ППРС, на територији Просторног плана идентификована су четири велика пољопривредна рејона и у оквиру њих два специфична субрејона, који указују на будућу оријентацију и специјализацију производње појединих локалитета:
1) Рејон интензивне пољопривредне производње је на најплоднијем пољопривредном земљишту, у долини река, на равничарском тлу до 200–250 m надморске висине, без већих ограничења за интензивну производњу. То су простори повољни за вођење економски ефикасне пољопривредне производње, која је оријентисана ка ратарству, повртарству и сточарству. Условно се може поделити на два субрејона: у долини Западне Мораве и доњег тока Расине, који обухвата долински део градова/општина Краљево, Врњачка Бања, Трстеник и Крушевац, и у долини Велике Мораве и доњег тока Ресаве, у чијем саставу се налази алувијално тло општина међу којима су: Ћићевац, Варварин, Параћин, Ћуприја, Свилајнац, Деспотовац (мали део у долини Ресаве), Баточина и Лапово, као и Града Јагодине. На овом простору налазе се највеће површине под ораницама, посебно њивама и баштама, највиши су приноси који се остварују на њима и оријентисани су на тржишну производњу. С обзиром на добру крмну базу и велике површине под засејаним легуминозама и богатство житом, предуслови за интензивно бављење сточарством су испуњени, те се може говорити о развоју фармерског интензивног, посебно млечног говедарства, свињарства и живинарства. Свињарство је посебно развијено у долини Велике Мораве, а у долини Западне Мораве више је заступљено млечно говедарство. У овом рејону требало би даље подстицати и развој повртарске производње, посебно на теренима где постоје услови за примену хидромелиорација, поспешивање и ширење пластеничке и стакленичке повртарске производње, где се на малом простору могу остварити високи приноси, али такође развијати услове и градити објекте за прераду, складиштење, замрзавање, конзервирање и откуп ових производа, уз константну размену информација од научних институција, какве су на пример Институт за крмно биље у Крушевцу и друго.
2) Рејон мешовите пољопривредне производње карактерише хетерогеност природних, социо-културних и других фактора који су утицали на разноврсност пољопривредне производње. У зависности од склопа агроеколошких услова, у овом рејону се равноправно смењују ратарство, воћарство, виноградарство и сточарство. Лоцирано је на долинским страна и побрђу, до 500 m надморске висине. Најраспрострањенији је на територији Шумадијског управног округа, обухватајући делове општина Аранђеловац (северни део), Топола, Рача, Крагујевац, Кнић и Баточина, али и долинске стране на простору Поморавља, те обухвата делове градова/општина: Свилајнац, Деспотовац, Ћуприја, Јагодина, Параћин, Рековац, Варварин, Крушевац, Ћићевац, Трстеник, Александровац, североисточни део Бруса, средишњи простор општина Врњачка Бања и Града Краљева, а у узаном појасу долине Ибра и Рашке улази на територију општине Рашка и Града Новог Пазара. Овај рејон карактеришу повољни услови за одвијање пољопривредне производње, која није у потпуности тржишно оријентисана. У долини река је плодно земљиште погодно за гајење поврћа и кукуруза, које представља солидну основу за постепено оријентисање ка тржишној повртарској производњи, како у пластеницима, тако и на отвореним баштама. Топле минералне воде којима располаже овај рејон могу се користити у пластеницима за сазревање раног поврћа, али и цвећа (Крушевац, Врњачка Бања, Рашка). Кукурузишта на влажном земљишту и природне ливаде у вишим пределима добра су основа за развој сточарства, различитог типа, у зависности од традиције и природних услова који га детерминишу. Тако су заступљени свињарство у Шумадији и Великом Поморављу, говедарство у Западном Поморављу и на обронцима планина, местимично се прожимајући са овчарством. Сточарство је више екстензивног типа, са мањим бројем фарми, аутохтоним сортиментом и слабом организацијом производње и откупа, изузев на територији шумадијских и великоморавских градова/општина (Крагујевца, Тополе, Јагодине). Најзначајнија грана пољопривреде у овом рејону јесте воћарство, с обзиром да се ради о традиционалној делатности, широко распрострањеној. Поред подручја познатих по производњи јабуке (Јагодина, Краљево, Нови Пазар, Брус, Александровац) и шљиве (Крушевац и Шумадија), све значајније је и јагодичасто воће – боровнице, јагоде, купина, малина. На овом простору постоје изграђени капацитети за складиштење и чување воћа. У оквиру овог рејона издвајају се посебни локалитети који су специјализовани у виноградарској производњи. У том смислу, посебно се издваја виноградарски субрејон, лоциран на благо заталасаним косама и побрђу, постепено се у појединим деловима спуштајући до самих алувијалних равни. У Шумадији најзначајнија су виногорја Тополе – Опленац, у Поморавском округу виногорја општине Рековац – Темнић, а у Расинском виногорја Жупе. Укупно, воћарска и виноградарска производња чине значајан елемент пољопривреде. Остварене су тесне везе између ових грана и прерађивачког сектора. 
3) Сточарско-воћарски рејон простире се на обронцима острвских планина и у јужном делу планског подручја, у висинском појасу од 500–1000 m. Обухвата делове градова Краљева и Новог Пазара, као и општине Александровац, Брус, Рашка и Тутин, али се односи и на источне делове општина Деспотовац и Параћин које попримају карактеристике Карпатске Србије (Кучај), као и простор острвских планина Рудника, Јастрепца, Венчаца и Букуље, Јухора, Гледићких планина и Котленика. Покривен је земљиштем лошијег квалитета, под утицајем је хладније планинске климе, већим нагибима терена, који представљају прилична ограничења за обављање пољопривредне производње, што се одразило и на структуру коришћења пољопривредног земљишта. На овом простору постоје услови за развој воћарства и сточарства, као доминантне гране, али је екстензивног карактера, са мањим учешћем оваца у укупном сточном фонду. Становништво се бави ратарством само на малим парцелама ради обезбеђења личне прехрамбене сигурности, ограничене на производњу крмног биља, меркантилног кромпира, пшенице, јечма и ражи, али поседује и потенцијале за органску производњу хране, с обзиром на лоцираност у рубној зони резервата природе. Овај рејон није тржишно оријентисан, те су воћњаци и оранице нископродуктивне, а сточарство екстензивно – говедарство и овчарство. У циљу унапређења производње требало би извршити укрупњавање поседа, где је то могуће, ради заједничке обраде и примене агротехничких мера у циљу повећања приноса и ради санације деградираних пашњака и ливада, а истовремено омогућити прелазак са екстензивног сточарства на фармерско, уз постепено повећање сточног фонда и побољшања квалитета врста стоке и услова у којима се држи. На приватним поседима не постоје значајнији објекти за узгој и прераду сточних производа, што указује на могуће правце развоја у будућности. Воћњаци овог рејона су екстензивни, застарели, са ниским приносима, са малим улагањем, расути по брдском терену. Пољопривредницима који се баве производњом на свом газдинству требало би дати позитивне импулсе, како би се међусобно удруживали, вршили константну едукацију и повезивали са прерађивачким сектором.
4) Рејон пашњачког сточарства карактеристичан је за највише пределе Просторног плана, преко 1000 m надморске висине, који обухвата периферне делове следећих градова и општина: Александровца, Бруса и Рашке (Копаоник), Краљева, Рашке и Новог Пазара (Голија), Тутина и Новог Пазара (Велика Нинаја, Гиљева и друго). Општина Тутин припада високопланинском пределу у целости. У структури пољопривредних површина доминирају пашњаци, те се сточарство издваја као једина и најбитнија пољопривредна делатност. Травни пашњачки потенцијал је изузетно богатство овог рејона, али је изложен константној деградацији услед екстензивног сточарења. Из тог разлога неопходно је предузети одговарајуће хидротехничке мере (посебно у рејону Велике Нинаје, Коштам поља и Гиљеве, јер се ради о безводним теренима), ради санирања ерозије и спречавања даље деградације која је видљива у појединим деловима обраслим клеком и другим самониклим биљем. Посебну пажњу требало би усмерити ка унапређењу сточарске производње и побољшању расног састава и услова санитарне и ветеринарске заштите стоке и побољшању крмне базе у зимском периоду године. Приоритет би требало дати млечној и месној производњи, уз задржавање традиционалног начина производње и промовисање квалитета специфичних производа овог краја (планинско јагње, сир и слично). Ради побољшања конкурентности сточарских производа требало би, такође, стимулисати проширење говедарских и овчарских фарми, организовану сезонску испашу, унапређење и осавремењавање производње кроз стандардизацију квалитета, развој малих предузећа, подстицање развоја газдинстава и повезивање са сфером прераде, прикупљања и промоције производа, едукација сточара и очување и рационално коришћење пашњака као природног потенцијала изузетних еколошких и пејзажних вредности.
5) Субрејон заштићених природних целина се издваја посебно у оквиру претходна два рејона. Пољопривредна производња и коришћење пољопривредног земљишта одређена је дефинисаним правилима и режимом заштите природних целина. Овај субрејон односи се на део планског подручја који је у обухвату НПК, ПП „Голија” и Специјалног резервата природе „Увац”. Пољопривредна производња овог субрејона заснована је на сточарству, али би требало подстицати примену органских метода производње хране, која у спрези са руралним туризмом може чинити окосницу привреде. Такође, присутно је и ратарство на ораницама слабог економско-производног потенцијала и традиционално планинско воћарство, као и алтернативни видови пољопривреде, типа сакупљања лековитог биља и шумских плодова. Сточарство, са говедарством и овчарством, представља ослонац развоја пољопривреде. развој и обнављање сточарства требало би усмеравати рационалним и одрживим коришћењем ливада и пашњака уз очување биолошког потенцијала травних површина, подизањем мини фарми где то услови и правила заштите животне средине дозвољавају, уз збрињавање кафилеријског отпада и традиционалном прерадом сточарских производа која би у комбинацији са природним вредностима била адекватан потенцијал који се може валоризовати у туристичке сврхе, уз очување традиционалног начина живота. 
На планском подручју хетерогени склоп агроеколошких услова, с обзиром на велико пространство територије коју обухвата, детерминисао је велику неравномерност у начину коришћења пољопривредног земљишта и развоја пољопривреде. Та неравномерност очигледна је на релацији север-југ и долина – брда – планине. Пружају се могућности за развој свих грана пољопривреде – од интензивне ратарско-повртарске производње у Поморављу, сточарства (фармерског у Поморављу и Шумадији местимично и традиционалног – аутохтоног планинског сточарства), воћарске традиционалне производње у Западном Поморављу и Шумадији, са високим степеном прераде, виноградарске производње на подручју традиционалних виногорја (Опленац, Темнић, јагодинско, левичко, жупско и друго) и органске пољопривреде како у високим пределима очуване животне средине, тако и у еколошки заштићеним природним целинама. Приоритет би требало дати даљој специјализацији пољопривреде уз ефикасније искоришћавање природних и тржишних погодности за интензивирање производње поврћа, континенталног воћа, винове лозе, сточарства у тесној вези са агроиндустријским сектором. 

2.2.3. Шумарство
Концепција развоја шумарства на планском подручју базира се на ППРС, Нацрту програма развоја шумарства на територији Републике Србије за период од 2011. до 2020. године, Националној инвентури шума Републике Србије (2009), плановима развоја шумских подручја, програмима газдовања шумама сопственика и стратешким проценама утицаја на животну средину у оквиру шумских подручја. У односу на тренутно стање шума у Шумадијском, Поморавском, Рашком и Расинском управном округу, у наредном планском периоду предвиђено је: 
– рационално коришћење шума (усклађена са прирастом дрвне масе), посебно у шумама сопственика;
– унапређење стања шума (превођењем изданачких шума у високе, мелиорацијом, реконструкцијом и реституцијом деградираних састојина), како би се елиминисале категорије деградираних шума, а разређене шуме свеле на најмању могућу меру;
– повећање површина под шумама (у складу са Планом развоја шумског подручја и Основама газдовања шумама);
– интензивна нега и заштита постојећих шума у свим фазама развоја (заштита шума од штеточина и биљних болести, штетног абиотичког фактора и пожара); 
– пошумљавање девастираних ерозионих подручја, голети и земљишта лоше бонитетске класе;
– успостављање шумских заштитних појасева дуж саобраћајница. 
1) Шумадијски управни округ
Подручје општине Аранђеловац (шумовитост 24,3%) карактерише бујна шумска вегетација на падинама Букуље и планине Венчац, али и деградиране шуме на Шутици, Орловици и Вагану, па је неопходно у наредном периоду извршити унапређење стања ових шума мерама реконструкције и реституције. За развој и обнављање шумских заједница изузетно је повољан локални хумидни климат субпланинског региона на Букуљи, где је формиран шумски расадник у коме се производе четинарске врсте, које се интродукују у постојећу букову шуму.
На подручју општине Баточина (шумовитост 12,6%) посебно је значајан комплекс под шумама „Рогот”, који заузима површину око 365 ha и представља познато излетиште и ловиште за пернату и крупну дивљач. Ловиште заузима површину од 13.500 ha и обилује дивљачи (срндаћи, фазани, јаребице и зечеви) и по потенцијалима је значајно и у регионалним оквирима, али је тренутно у запуштеном стању, па га је у наредном периоду неопходно уредити и промовисати у сврхе ловног туризма, чиме би се подстакао развој овог подручја.
Општина Кнић (шумовитост 26,1%) је недовољно покривена шумом, која је различитог квалитета и неравномерног распореда. Поред букових, присутне су и храстове шуме које су због претераног експлоатисања дрвне грађе и испаше значајно проређене и деградиране, а досадашње обнављање и вештачко пошумљавање није дало очекиване резултате. У наредном периоду неопходно је повећање површина под шумама (у складу са планским документима из области шумарства), као и спровођење мера унапређења постојећег стања шума на целом подручју општине. На локалитетима Борачки крш и Котленик потребно је утврдити режим заштите и коришћења шума. Ловиште „Гружа” има идеалне услове за развој ловног туризма. Посебно је атрактивно за летњи лов на језеру Гружа, где је велика бројност дивљих патака и дивљих гусака. Ловиште има изузетно повољне услове за обуку паса птичара и гонича, као и ров за обуку паса јамара. Због своје атрактивности и положаја ово ловиште је изузетно занимљиво за госте из Италије и Грчке.
Шуме на територији Града Крагујевца заузимају 24.097 ha (шумовитост 29,5%), што је више од републичког просека. Очуване састојине су заступљене на 70,6%, разређене на 21,6% девастиране на 4,4%, а шикаре на 3,4% површине, а погодност представља и апсолутна доминација аутохтоних лишћара, пре свега храстова (93,9%), у односу на четинаре (6,1%). Међутим, велико учешће изданачких у поређењу са високим шумама, висок ниво деградације и мала просторна заступљеност шумских заједница указују да је у наредном планском периоду неопходно извршити превођење изданачких шума у високе, као и мелиорацију, реконструкцију и реституцију деградираних састојина, како би се постојеће стање шума унапредило. У приватном власништву је чак 75% шума, што захтева посебну политику и организацију коришћења, заштите и уређења ових површина, са већим бројем активних учесника и већим програмским могућностима. На локалитетима где је присутна ерозија неопходно је спровести мере пошумљавања девастираних ерозионих подручја, голети и земљишта лоше бонитетне класе. Веће површине под шумама налазе се на обронцима Рудника и Гледићких планина и имају превасходно еколошку вредност, па их треба прогласити шумама заштитног карактера. Очување постојећих шума на територији Града Крагујевца у еколошком смислу је вишеструко значајно, како у погледу спречавања ерозије односно везивања тла, тако и у спречавању меандрирања река и наношењу талога. Неопходно је дефинисати и утврдити могућности за подизање нових шумских заштитних појасева око саобраћајница Крагујевац – Топола, ауто-пут Крагујевац – Баточина и правац М23 Крагујевац – Краљево. Као центар Шумадијско-поморавске ловне области Крагујевац са великим ловним потенцијалом има све предуслове за унапређење ловства. 
Лапово је општина са најмањом површином и најмањом шумовитошћу (свега 6,8%) на подручју које обухвата Просторни план. Свих 374 ha шума су у приватној својини. Као зона аутохтоне шуме издваја се еколошка целина Залеђе. Неопходно је извршити валоризацију, рекултивацију и ревитализацију постојећих шума на подручју ове општине. Имајући у виду чињеницу да примарну карактеристику насеља представља мрежа инфраструктурног коридора (дефинисана ПППИСК Е-75), приоритет треба дати подизању шумских појасева дуж саобраћајница. Погодан географски положај, развијена путна мрежа и постојање капацитета за прераду дрвета (фабрика „Kronospan”), чине ово подручје погодним за формирање Центра за прераду дрвеног отпада из шума у пелете, који би се користили као биомаса, односно као алтернативни извор енергије. 
У општини Рача шумовитост износи 14,2%, што је знатно мање од републичког просека, а свих 3.074 ha шума су у приватном власништву. Развијен је ловни туризам, нарочито пролећни лов срнеће дивљачи и јесењи лов зеца и фазана.
У општини Топола (шумовитост 14,6%) у приватној својини је 70% постојећих шума, а шумарство као привредна грана није развијено. Ловни туризам је добро развијен, нарочито летњи лов препелице, грлице и голуба гривњаша и јесењи лов фазана.
2) Поморавски управни округ 
Шумовитост на територији општине Деспотовац износи 43,7%, а највећи део чине шуме са производном функцијом (17.429,36 ha). Заступљене су и шуме са основном наменом заштите земљишта од ерозије и шуме које су стављене под заштиту државе због својих природних карактеристика и лепота као резерват природе. Стање шума на подручју општине Деспотовац генерално је задовољавајуће. На целој површини општине планира се санација девастираних шума и пошумљавање аутохтоним лишћарским врстама дрвета (буква, јавор и дивља трешња). Планирано је и селективно пошумљавање голети на укупној површини од 249,74 ha (10,7% површине која је потенцијално погодна за пошумљавање) пионирским врстама четинара на плитким земљиштима и аутохтоним лишћарским врстама, где год то услови средине дозвољавају. Подручје општине Деспотовац поседује велики ловни потенцијал, са учешћем популације крупне и високе дивљачи у захвату Бељанице, Ресаве и Јужног Кучаја.
Изузев у општинама Деспотовац (у државном власништву је 78% шума) и Параћин (у државном власништву 53% шума), у осталим градовима/општинама Поморавског управног округа шуме су већим делом у приватној својини (Свилајнац 95%, Рековац 74%, Ћуприја 71,5% и Јагодина 71%) што захтева посебну политику и организацију коришћења, заштите и уређења ових површина. 
Поморавски управни округ карактерише разноврсна фауна, од ситне дивљачи (зец, лисица, фазан, јаребица и тако даље) до крупне дивљачи (срндаћ, дивља свиња, јелен и вук) и представља један од потенцијала за развој ловног туризма. 
На територији Града Јагодине функционише истоимено Ловачко удружење које газдује ловиштем Липар површине 33.646 ha. Гајене врсте дивљачи у ловишту су: срна, дивља свиња, зец, фазан, пољска јаребица, пратеће врсте: дивља гуска, дивља патка, дивљи голуб и грлица. Од предатора заступљене су: лисица, шакал, дивља мачка, твор, куна и ласица. У власништву ЛУ налазе се пословна зграда, ловачки дом „Поток” на Ђурђевом брду, фазанерија са инкубаторском станицом капацитета преко 4.000 јаја у турнусу, као и велики број ловних и ловно-техничких објеката (високе затворене и отворене чеке, хранилишта за крупну и ситну дивљач и волијере за прихват фазанске дивљачи и тако даље), што поред богатства фауне нуди велике могућности за развој ловног туризма. 
На територији општине Ћуприја функционише ловачко удружење „Морава” које газдује ловиштем „Раваница” површине 28.788 ha. У ловишту су присутне различите аутохтоне врсте дивљачи (срна, дивља свиња, зец, фазан и пољска јаребица). Газдује се и са миграторним врстама као што су препелица, грлица, гугутка, дивље пловке, дивље гуске, шумска шљука, голуб гривњаш и другим врстама. Капацитет ловишта (у матичном фонду) је: срна – 920 грла; дивља свиња – 76 грла; зец – 2.500 јединки; фазан – 3.850 јединки и пољске јаребице – 3.360 јединки, што представља велики потенцијал за развој ловног туризма. 
Поред ова два ловачка удружења постоје и ловачка удружења у Свилајнцу, Деспотовцу, Ресавици, Рековцу, Белушићу, Бунару и Параћину, као и два ловишта којима газдује ЈП „Србијашуме” преко свог дела ШГ „Јужни Кучај” – Деспотовац, а то су ловиште „Јужни Кучај 4” и ловиште „Јухор”. 
3) Рашки управни округ
Овај управни округ карактерише шумовитост од 46,2%, што је знатно изнад републичког просека. Врњачка Бања, као центар бањског туризма, НПК, ПП „Голија”, богатство шумом, шумским плoдoвима, лековитим биљем, гљивама и разнoврсном и бројном дивљачи огроман су потенцијал за развој овог подручја и целог планског подручја, као и за развoј одређених привредних активнoсти, које се не базирају на класичној експлoатацији шума. Од пресуднoг значаја за будуће стање и квалитет шума на овом подручју је спровођење мера неге и заштите. Пoсебнo треба истаћи велики значај oвих мера у вештачки пoдигнутим састoјинама, збoг њихoве мање биoлoшке стабилнoсти и веће угрoженoсти биoтичким и абиoтичким фактoрима на целом подручју.
Врњачка Бања (шумовитост 61,1%) – Готово целом површином западног дела катастарске општине Гоч газдује Шумарски факултет из Београда. Овај простор је потпуно опредељен за узгајање шума у сврху наставно научног процеса Факултета и максималну заштиту шума, изворишта и водотокова. Резерват Брезна, мешовита састојина јеле, букве, црног бора и храста китњака на планини Гоч, стављен је под заштиту државе 1959. године. За ову шуму важи режим строгог резервата укупне површине 2,07 ha, на којем се не може вршити никакво искоришћавање шуме нити ма којих других природних добара. Државне шуме којима газдује ЈП „Борјак” чине највећи део државних шума општине Врњачка Бања (7.917,37 ha) и подељене су на четири газдинске јединице: ГЈ Врњачка Бања (укупне површине 2080,70 ha, од чега су шуме и шумско земљиште на 2.020,08 ha), ГЈ Гоч – Станишићи (укупне површине 1.910,44 ha, од чега су шуме и шумско земљиште на 1.770,72 ha), ГЈ Гоч – Селиште (укупне површине 943,10 ha, од чега су шуме и шумско земљиште на 934,19 ha) и ГЈ Грачац (укупне површине 3.368,85 ha, од чега су шуме и шумско земљиште на 3.192,38 ha). Газдовање шумама ове четири газдинске јединице обавља се у складу са Основа газдовања шумама. Најзаступљеније врсте дрвећа су аутохтоне лишћарске врсте – букве и храстови, а од четинара јела, што је и трајно опредељење.
Нови Пазар (шумовитост 46,9%) – Највећа површина шумских састојина користи се за производњу техничког дрвета. Здравствено стање састојина је релативно добро, а највише варира код изданачких састојина. Вештачки подигнуте састојине четинара су младе састојине различитог здравственог стања којима је неопходна нега. По наменским целинама, најзаступљеније су шуме са основном функцијом заштите земљишта од водне ерозије и заштитне зоне резервата биосфере „Голија – Студеница”. У дендролошком смислу ово је релативно богато подручје. Основни потенцијал је аутохтоност присутних врста и ниско учешће четинара (око 10% укупне запремине) у односу на лишћаре, што је врло значајно сa аспекта разноврсности. Производни потенцијал шумског фонда користи се само са 35% по запремини и 45% по запреминском прирасту, тако да је увећање основног фонда један од приоритетних задатака у будућем периоду. Неискоришћена ловно продуктивна површина и еколошки капацитет ловишта представљају потенцијал за развој ловства.
Рашка (шумовитост 46,8%) – Све државне шуме у општини обухваћене су газдинским јединицама, за које постоје посебни планови газдовања, којима се обезбеђује њихово редовно одржавање, обнова и унапређење, као и максимално могућа продукција дрвних асортимана и других шумских производа. Јавно предузеће Национални парк „Копаоник” газдује са 11.809,0 ha државних шума и шумског земљишта. Око 70% државних шума су високе. Шуме сопственика мање су заступљене у дрвној запремини (45%) него у површини (50%). Оне су као и у другим подручјима разбијене на велики број парцела и власника, што је условило постојање знатних разлика у њиховом стању и начину газдовања. Око 74% приватних шума су високе, а око 23% изданачке. Сеча и у државним и у приватним шумама је мања од прираста, јер су шуме недовољно отворене. Пошумљавање се интензивно одвија само у државним шумама. Последњих година сопственици шума врше пошумљавање четинарима. 
На Копаонику постоји истоимено ловиште за које је донета Ловна основа по којој су у оквиру Националног парка предвиђени ловни резервати „Суво рудиште – Јарам” и „Равниште” на укупној површини од 1.392 hа, а укупна ловно-продуктивна површина је 11.219,53 hа. Од ловне дивљачи, у Националном парку су као гајене врсте присутне: срна, дивља свиња, зец, пољска јаребица и јаребица камењарка. У будућности се планира реинтродукција нових врста, али су прихватљиве само ишчезле аутохтоне врсте (медвед, европски јелен, рис, дивокоза, велики тетреб), а не и друге (муфлон, јелен лопатар) и то само ако се обезбеде станишни услови. 
Тутин (шумовитост 42%) – Здравствено стање састојина у целини је задовољавајуће. Нису евидентирана обољења ентомолошког ни фитопатолошког порекла већег обима. Основни потенцијал је аутохтоност свих присутних врста и равномерније учешће четинара у односу на лишћаре, што је врло значајно са аспекта разноврсности. Производни потенцијал шумског фонда користи се са око 40%, тако да је увећање основног фонда један од приоритетних задатака у будућем периоду.
4) Расински управни округ
На подручју општине Александровац шумовитост износи 36,9%. Увећање степена шумовитости оствариће се пошумљавањем земљишта најнижег производно-економског потенцијала и површина угрожених ерозионим процесима. У катастарској општини Плоча, налази се строги природни резерват „Врх Жељина – Плочка чука”, површине 19,68 ha са очуваним природним вредностима, који служи за научна истраживања и проучавања субалпске букове шуме, ливаде и мале високопланинске тресаве. На овом простору забрањена је сеча стабала, жбуња, приземне флоре, лов дивљачи, паша, брст стоке, изградња објеката и друго. 
Брус (шумовитост 46,9%) – Површински, најзаступљеније су шуме смрче (37,89%), шуме букве (25,35%) и шуме смрче, јеле и букве (14,04%). Доминирају високе природне шуме са 91,68%, вештачки подигнутих састојина има на 6,46%, а изданачких на 1,86% површине. Очуване састојине доминирају са 70%, али је значајно учешће разређених састојина (25%), уз учешће деградираних форми (5%). Стање шума по пореклу и очуваности указује на квалитетан и очуван фонд државних шума. У државним шумама издвојено је пет наменских целина: производно-заштитне шуме, заштитне шуме земљишта, рекреативне површине, природне предеоне целине (II степен заштите НПК) и природни резервати (I степен заштите НПК), међу којима изразито доминирају шуме природних предеоних целина (Барска река, Самоковска река, Гобељска река, Дубока и Брзећка река), заштитне шуме земљишта и строги природни резервати. У односу на наменске целине, најнеповољније стање очуваности је код заштитних шума земљишта (32,63% разређених и 13,69% деградираних састојина), а најповољније код природних резервата. 
Варварин (шумовитост 20%) – Шуме на подручју општине су распоређене углавном на стрмим, неприступачним теренима и уз водотокове. У наредном периоду предвиђено је интензивније пошумљавање необраслих шумских земљишта, гајење и експлоатација шума (дрвне масе и споредних шумских плодова), као и примена интензивнијих мера неге и обнове шумског фонда.
Преовлађујуће присуство високих шума на подручју Града Крушевца (шумовитост 31,7%) указује на организовано и планско газдовање шумама. Према очуваности, најзаступљеније су очуване шуме са 67%, разређених има 31%, а девастираних 1,9%, што говори о високом квалитету шума. Најзаступљеније врсте су: буква, китњак, граб, црни бор, смрча и јела. У ловишту Велики Јастребац (15.275 ha) најзаступљеније врсте су: срна, дивља свиња, вук, зец, лисица, куна, дивља мачка, јазавац, ласица, орао и соко. У оквиру ловишта постоји уређен, ограђен ловно-узгојни центар (површине 376 ha), који се користи за заснивање популације аутохтоних врста крупне дивљачи, (европски јелен и дивља свиња). У циљу очувања природног амбијента, све планиране мере и интервенције на подручју Расинског управног округа треба да се заснивају на коришћењу аутохтоних врста (које се природно подмлађују и у конкретним условима биолошки су стабилније), посебно на Гледићким планинама, на Јухору, обронцима Гоча и на теренима уз Западну Мораву и њене притоке. Посебну пажњу треба посветити планској и рационалној експлоатацији шумског фонда усклађеној са саморепродуктивним потенцијалом овог екосистема. 
Табела 21. План пошумљавања до 2020. године и оптимална шумовитост у Шумадијском, Поморавском, Рашком и Расинском управном округу




Подручје/Управни округ


Укупна површина (ha)


Површина шума 2014.
(ha)


Шумовитост 2014. 
(%)


Површина шума 2020. (ha)


Шумовитост 2020. 
(%)


Оптимална шумовитост
(%)




Шумадијски 


238.500


54.700


22,9


55.000


23,0


30,0




Поморавски


261.400


72.778


27,8


73.956


28,3


37,5




Рашки


391.700


201.776


51,5


203.952


52,0


60,2




Расински


295.700


122.000


41,3


124.100


42,0


42,7




УКУПНО


1.187.300


451.254


38,0


457.008


38,5


49,8




Србија (без КиМ)


7.747.400


2.297.400


29,7


2.342.400


30,2


41,4




Извор: ППРС
2.2.5. Туризам
Просторно функционално структурисање туристичке привреде за подручје Шумадијског, Поморавског, Рашког и Расинског управног округа обухвата формирање:
– Туристичких кластера/зона, као ресурсне основе подручја за развој туризма. Кластери представљају просторно-функционалне целине обједињене туристичке понуде, са целим туристичким дестинацијама сродних карактеристика, градским туристичким центрима и местима, бањским туристичким центрима и местима, као и са обухваћеним сегментима кружних и линеарних туристичких праваца и секундарним туристичким просторима. Туристички кластери су засновани на упориштима економије искуства и на концентрацији различитих ресурса у појединим крајевима земље. Територија Републике Србије је индикативно подељена на следећих пет туристичких кластера, на чије ће коначно формирање утицати тржиште, и то: АП Војводина; Београд; југоисточна Србија; централна и западна Србија; АП Косово и Метохија;
– Туристичких простора који представљају делове туристичких кластерa са touring правцима, дестинацијама, туристичким местима и местима за одмор. Према расположивим условима и ресурсима, подељени су на: примарне туристичке просторе који обухватају површинске целине туристичких дестинација, кружне и линеарне међународне и националне путне и пловне туристичке правце и концентрисане/тачкасте агломерације градских туристичких центара и места, бањских туристичких центара и места међународног и националног значаја и остале; секундарне туристичке просторе регионалног и локалног значаја, унутар или ван делова подручја обухваћених примарним туристичким дестинацијама утврђеним ППРС.
Примарне туристичке дестинације, као регионалне целине интегрисане понуде подручја Просторног плана, могу се поделити по критеријумима учешћа целогодишње туристичке сезоне на:
– дестинације са мањим учешћем целогодишње понуде: Кучајске планине, Рудник, Бељаница, Гледићке планине, Јастребац, Букуља, Котленик, Радочело, Јелица, Рогозна, Чемерно, Троглав, Жељин, Гоч, Студена – Равна планина, Столови и друго;
– дестинације са комплетном целогодишњом понудом: планине Копаоник и Голија. У дестинације са комплетном целогодишњом понудом увршћују се и међународне: кружне туре, градски туристички центри, бањски туристички центри, манастири и друго.
Издвајање touring туристичких праваца Просторног плана обухвата:
– путне touring правце – међународни правци у коридорима ауто-путева и осталих европских путева, а национални у коридорима осталих путева првог реда. У оквиру путних коридора и њихове гравитације налазе се путеви/стазе културе, бициклизма и друго; 
– пловне touring туристичке правце – перспективно ток Велике Мораве.
Градови и општине националног туристичког значаја према Просторном плану Републике Србије, а на простору Просторног плана су Нови Пазар и Крагујевац, док су Краљево, Крушевац, Јагодина перспективно националног туристичког значаја.
Бањска туристичка места националног, а перспективно међународног значаја су Врњачка Бања, Матарушка Бања, Рибарска Бања и Буковичка Бања. Остала национална бањска туристичка места су Јошаничка, Богутовачка и Новопазарска Бања. Остала бањска места су регионалног значаја.
Природни и антропогени туристички потенцијали свих градова и општина на подручју Шумадијског, Поморавског, Рашког и Расинског управног округа би требало да чине заједничку туристичку понуду која обједињава различите видове туризма. На тај начин се постиже разноврсност у понуди, избегавање брзог засићења од исте понуде, као и активирање нових и неафирмисаних дестинација. Како бављење туризмом захтева висок ниво опремљености инфраструктуром и супраструктуром, тако је претпоставка развоја довођење истих на оптималан ниво. Посебно важна у овом моменту је брзина, квалитет и разноврсност видова саобраћаја како би се потенцијални посетиоци најкомфорније пребацили на жељену дестинацију. Ради тога се планира комерцијализација војног аеродрома Лађевци у цивилне сврхе (под називом аеродром Морава). Отварање оваквог објекта (у близини Краљева) обезбедиће већу приступачност централног и јужног дела планског подручја нарочито погодним за планински туризам. Планирана изградња државног пута највишег ранга (ауто-пут Београд – Јужни Јадран) уз већ постојећи Е-75 омогућиће бољу кохезију простора и перспективно пробој туризма овог подручја на шири европски простор. Од посебног значаја за развој препознатљиве туристичке понуде јесте идентификација аутентичних руралних етноцелина и духовних обичаја (верски празници, сабори, друге светковине, сајмови и такмичења) различитих ентитета и њихових традиционалних кухиња.
Са испуњењем сваког наредног планског корака ближа је реализација циља. Евидентно је да непостојање макар једног од елемената угрожава остале елементе, снижавајући тако целокупну туристичку понуду. Озбиљно бављење туризмом не познаје административне границе. Због тога је потребна координација и заједничко деловање Шумадијског, Поморавског, Рашког и Расинског управног округа, те третирање простора управних округа као јединственог природног система (интерно) и као дела ширег природног и антропогеног подручја (екстерно), нарочито имајући у виду везе ка северу (Регион Београда), западу (западноморавска осивина развоја са својим туристичким потенцијалнима), истоку (према Тимочкој крајини и Подунављу) и југу (простор Понишавља и Јужне Мораве). Због тога је идеја планске концепције развоја туризма у Просторном плану оријентисана на каузалну-системску повезаност простора, односно позиционирање туризма на начин да се веже на свеукупну туристичку понуду овог дела Републике Србије (интегрални развој туризма). Концепција развоја туризма се зато ослања превасходно на три системска нивоа: националном, регионалном (на подручју Просторног плана) и локалном (општинском). 
Субординација и синхронизација активности на сва три нивоа би требало да синергетски допринесе значајнијем унапређењу овог сектора а последично унапреди развој читавог подручја. На основу тога, једна од развојних шанси подручја које је обухваћено Просторним планом је развој одрживог туризма, који подразумева развој туристичке привреде у складу са капацитетима животне средине. Са једне стране циљ овакве концепције је упознавање великог броја посетилаца са туристичким вредностима подручја и активирање осталих комплементарних делатности које би омогућиле развој туризма или би биле његова последица (сточарство, шумарство, производња здраве хране, пића), док би са друге, ове активности биле организоване на начин да не угрозе еколошку равнотежу простора и богати биљни и животињски свет. Сви облици туризма на подручју Просторног плана би требало да делују усаглашено, односно да потенцијални корисници комбинују неколико видова туризма. Јединство садржаја је регионалног карактера и подразумева постојање заједничких итинерера са суседним општинама и регионима. Истовремено организација туризма захтева укључивање конвенционалне и традиционалне производње у јединствен привредни систем чиме би се омогућила већа запосленост локалног становништва, повећање конкурентности и успорио демографски губитак у појединим деловима округа (посебно на селу). Основно полазиште је засновано на активирању свих потенцијала планског подручја на начин да се корисник најпре информише о предностима и туристичким вредностима овог подручја, организовано или индивидуално комфорно довезе до туристичке дестинације, смести у квалитетним објектима, садржајно проведе време боравка и поново врати. Неопходност едукације управе и становништва о улози и значају туризма, маркетиншки пробој на српско и европско тржиште, повећане саобраћајне доступности изградњом државних и локалних путева и квалитетни смештајни објекти предуслов су реализацији ове концепције. 
Предвиђена организација и интегрисање туристичке понуде градова и општина у Просторном плану са туристичким зонама и регионима у окружењу, као и њихово повезивање кружним кретањем туриста и излетника омогућиће развој препознатљивог туристичког производа. Посебно је важно успостављање заједничких итинерера, кластерисање са суседним или даљим туристичким дестинацијама и просторима (на пример Златар – Златибор – Тара; Пештарска висораван; СРП Увац и друго), те саобраћајно повезивање и коришћење потенцијала из суседних општина (планирана транзиција војног аеродрома Сјеница у цивилне и туристичке сврхе и друго). Осим тога потребна је заштита најатрактивније и потенцијално најкомерцијалније туристичке просторе на подручју Просторног плана, у првом реду планинских простора и акваторија, уз усмеравање и контролу коришћења, изградње и уређења тих простора и обезбеђење одговарајуће подршке земљишне политике. Неопходно је значајно повећање смештајних капацитета подручја кроз нову изградњу или обнову постојећих и активирање индивидуалног/приватног смештаја у селима.
За социо-економске, просторно-еколошке и културолошке прилике на простору Просторног плана релевантни су следећи туристички производи (без приоритета у наведеном редоследу): 
– градски туризам (градски одмори у Крушевцу, Краљеву, Новом Пазару, Јагодини, Крагујевцу, Деспотовцу, културне, уметничке и спортске манифестације и друго);
– touring (кружна и линеарна туристичка путовања/туре/путеви – НПК, ПП „Голија”, планина, пећина – националног и регионалног значаја, палата и споменика, средњовековних манастира у долини Ибра, вина и гастрономије на Опленцу и Жупском виногорју, бициклизма, пешачења, јахања, лова, риболова и друго);
– пословни + MICE (Нови Пазар, Крагујевац и друга места);
– бањски туризам (здравствени/балнеолошки, климатски и wellness/рекреативни: Врњачка Бања, Буковичка Бања и веза са Букуљом (на пример жичара), Матарушка и друге бање);
– Планински туризам (на високим планинама, на средњим и ниским планинама, Копаонику, Голији, Букуљи, Гочу и другим);
– наутички и други видови водног туризма (на Великој Морави, језерима регионалног значаја, веслање и рафтинг на будућим језерима изнад ХЕ на Ибру и друго);
– догађаји (културне, уметничке и спортске манифестације);
– рурални туризам (агротуризам, рурални туризам, излетнички туризам и комбиновани рурални туризам); 
– ловни туризам (на регистрованим ловиштима, на пример Голија, Рогозна и многи други);
– научно-истраживачки туризам обухвата истраживање природних вредности, посебно геолошких, спелеолошких и хидролошких објеката и биодиверзитета, археолошких налазишта и културно-историјских споменика (на пример Сењски рудник – град музеј у општини Деспотовац и друго;
– транзитни туризам – у зони националних путних праваца;
– туризам специјалних интереса (верски у долини Ибра и долини Западне Мораве, рекреативне активности на планинама ниже надморске висине и спортско-авантуристичке активности на ширем подручју Просторног плана).
Туристички простор планског подручја се диференцира на целине (туристичке зоне и правце), које се разликују како по природним карактеристикама, расположивим туристичким ресурсима, географско-саобраћајном положају и планираним садржајима и то:
– Долина јоргована – Пружа се од Косовске Митровице до Краљева, а кроз њу пролази Ибарска магистрала чију су трасу просекли Римљани, проширивали српски владари, а данас припада најпрометнијим саобраћајницама Републике Србије. У долини Ибра створени су темељи српске средњовековне државе, њене духовности и културе – стари град Рас прва српска престоница, манастир Жича –прва српска архиепископија и манастири Студеница, Сопоћани, Градац, који су део светске културне баштине. Овај појас просеца планинску зону планског подручја и погодан је за развој културног, манифестационог, едукативног и истраживачког туризма.
– Развојни појас Аранђеловац – Топола – Крагујевац је део ширег културно историјског правца који иде од Фрушке Горе – Београда – Авале и Космаја ка југу. Предвиђене активности су у смеру едукативног, манифестационог, истраживачког, руралног и других облика туризма;
– Планинске зоне – Првог реда – Копаоник, Голија, Жељин, Столови (Град Нови Пазар, општине Тутин, Рашка, Брус и делови Града Краљева и општине Александровац) и околина која се надовезује на планине суседних региона: Рогозна, Јадовник и даље, односно Радан, Мајдан и Гољак на истоку. Планинска зона другог реда обухвата масиве Бељанице и Кучаја у источном делу планског подручја, на простору општина Параћин и Деспотовац. То обухвата планински, ловни, спелеолошки, сеоски, еко и агро, спортско рекреативни, манифестациони, излетнички, туризам културе и религије, бањски туризам и друго, и то на препознатим природним, антропогеним и манифестационим реперима;
– Зона ауто-пута и осталих саобраћајних праваца – нарочито подручје уз Коридор 10 (општине Ћићевац, Лапово, Свилајнац, Баточина, Ћуприја, Параћин, Деспотовац и градова Јагодине и Крушевца) и путеве ка западу (правац Краљево –Чачак – Ужице) на територији Града Краљева и Града Крушевца и општина Трстеник и Врњачка Бања и југу (Ћићевац – Куршумлија – Приштина) кроз територију општина Ћићевац, Варварин, Брус и Александровац и Града Крушевца. Транзитни, спортско рекреативни, сеоски и друго. У складу са ППРС ауто-пут Београд – Ниш дугорочно је конципиран као међународни транзитни туристички правац највишег, I степена, којим се омогућава главни туристички транзит из средње према југоисточној и јужној Европи и блиском истоку. У функцији транзитног туризма, без изласка моторним возилом ван ауто-пута (задржавање са најмање једним ноћењем) и транзитне рекреације (задржавање без ноћења);
– Урбане зоне градских насеља Крагујевац, Нови Пазар, Топола, Јагодина и друго. Културни, едукативни, спортски, транзитни и други туризам.
Тачкасти објекти (бањска места, планине, језера, градска насеља и друго) биће повезане разним итинерерима са доминантин зонама и појасевима развоја туризма. 
Мотивација становништва за учешће у туристичкој привреди ће се вршити кроз повољне кредитне аранжмане, порески систем и субвенције у производњи или подизању и опремању објеката. Осим прописивања јасних мера и политика у овом плану, неопходно је извршити и јасну институционалну поделу на субјекте који се старају за њихову реализацију (Просторни план, локалне туристичке организације, општинске управе, остала јавна предузећа, приватни сектор и слично) кроз јасно јавно-приватно партнерство.
Едукација, маркетинг, информисање, кампање и друго, активности су које треба да прате и планирање и реализацију и коришћење туристичких акција у простору.
2.3. Инфраструктурни системи
2.3.1. Саобраћајна инфраструктура
Потенцијал јачања свеобухватног привредног, културног и социјалног развоја Републике Србије у окружењу, огледа се у јачању инфраструктурних веза (првенствено друмске и железничке инфраструктуре), што ће допринети ефикаснијем и економичнијем протоку робе, информација и путника.
Предуслов успешне интеграције Републике Србије и Региона у шире просторне целине биће развијена мрежа транспортних система.
Планским подручјем пролази паневропски Коридор 10, који представља интермодални коридор, што подразумева комбинацију и повезивање више видова саобраћаја (друмског, железничког, водног и ваздушног).
Одрживи развој друмског саобраћаја, као најзаступљенијег вида саобраћаја на планском подручју, засниваће се на принципима који су у складу са принципима ППРС:
– развој друмског саобраћаја, који омогућава одрживу мобилност становништва и убрзани развој привреде планског подручја, Региона и Републике;
– ефикасност и безбедност, која се заснива на пројектовању и реализацији пројеката у складу са потребама корисника и економског система;
– усмереност према кориснику, односно прилагођавање пројектованих решења крајњем кориснику друмског саобраћаја;
– одређивање приоритета за реализацију и усаглашеност приоритета са приоритетима Републике Србије и Европске уније;
– усмереност ка заштити животне средине кроз све фазе реализације саобраћајних пројеката;
– интегрисаност са окружењем и осталим видовима саобраћаја, која се огледа у просторној приступачности у координацији са другим видовима саобраћаја;
– јачање улоге јавног градског саобраћаја у урбаним подручјима у зависности од захтева корисника, што ће утицати на усмеравање развоја јавног превоза уз поштовање еколошких услова;
– стимулисање развоја немоторних видова саобраћаја (пешачког и бициклистичког);
– координисање активности од израде планских решења преко пројектантских решења и реализације саобраћајних пројеката.
Развој друмског саобраћаја у планском периоду базираће се и на следећим конкретним задацима:
– израда планске и пројектне документације за аутопутски коридор Баточина – Крагујевац – Кнић (веза постојећег ауто-пута Е-75 Београд – Ниш и планираног ауто-пута Е-761 Појате – Крушевац – Краљево – Чачак – Прељина), са израдом одговарајуће документације за упоредну анализу аутопутског коридора Баточина – Крагујевац – Кнић и варијантног решења Баточина – Крагујевац – Краљево; 
– израда пројектне документације и почетак реализације коридора ауто-пута Е-761, Појате – Крушевац – Краљево – Прељина;
– изградња обилазних (транзитних) саобраћајница за Крагујевац, Краљево, Крушевац, Параћин и Нови Пазар;
– завршетак изградње деонице државног пута IБ реда број 15, Крагујевац – Баточина;
– израда планске и пројектне документације и реализовање (по деоницама) државног пута IБ реда број 23 и државних путева II реда бр. 130, 131 и 150, чиме ће се истовремено у највећој мери превазићи проблем транзитног саобраћаја за Аранђеловац, Тополу, Рачу, Свилајнац и Деспотовац;
– изградња деонице државног пута II реда Р-223 (према важећој категоризацији путне мреже, наведена деоница не припада државним путевима) од излетишта на Јастрепцу до границе општине према Прокупљу;
– изградња недостајућег дела државног пута II реда Р-219 (према претходној категоризацији путне мреже) на деоници од Трстеника до Превешта, с повезивањем до манастира Каленић;
– изградња деонице државног пута IБ реда број 18, од Липовца до ауто-пута Е-761 (такозвана источна обилазница око Крушевца);
– изградња деонице државног пута II реда Р-225 (према важећој категоризацији путне мреже наведена деоница не припада државним путевима), од општинског пута Л-1052 до општине Врњачка Бања;
– изградња деонице државног пута IБ реда број 36 на територији општине Краљево;
– изградња обилазнице око манастира Студеница у циљу заштите манастирског комплекса;
– доградња и реконструкција деоница државних путева II реда на територији општине Рашка, у функцији туризма према Голији и Копаонику;
– доградња и реконструкција деоница државних путева на територији општина Рашка, Нови Пазар и Тутин у циљу одговарајућег повезивања на планирани аутопутски коридор 11 (деоница Пожега – Бољаре);
– изградња бициклистичких коридора на правцу Топола – Крагујевац – Краљево – Крушевац и Равни Гај – Кнић – Мрчајевци;
– очување постојећих и планираних коридора државних путева у циљу унапређења постојеће путне мреже и реализације планираних траса.
Развој железнице, као великог система и система који има низ предности у односу на друге видове саобраћаја, има значајну улогу у просторном уређењу земље и одрживој мобилности. Концепција и принципи одрживог развоја железничког саобраћаја засниваће се на следећем:
– приликом реконструкције траса максимално задржавање постојећих коридора у којима су формиране просторне целине и садржаји, са минимумом заузећа новог земљишта;
– ефикасност и безбедност, која се заснива на пројектовању и реализацији пројеката у складу са потребама корисника и економског система;
– усмереност према кориснику, односно прилагођавање пројектованих решења крајњем кориснику железничког саобраћаја;
– избалансирани развој мреже са просторног, техничког и технолошког аспекта;
– интегрисаност са окружењем и осталим видовима саобраћаја;
– усклађеност планова развоја са плановима развоја железничке мреже Европе, Међународне железничке уније (УИЦ) и већ ратификованим споразумима;
– усмереност ка заштити животне средине кроз све фазе реализације саобраћајних пројеката.
За развој железничког саобраћаја у планском периоду неопходна је:
– реконструкција и модернизација магистралне међународне пруге Београд – Ниш;
– ревитализација и модернизација пруге Сталаћ – Краљево – Пожега;
– ревитализација и модернизација и изградња другог колосека пруге Лапово – Крагујевац – Краљево – Ђенерал Јанковић;
– израда планске и пројектне документације за железничке пруге Рашка – Нови Пазар и Младеновац – Аранђеловац – Топола – Горњи Милановац – Чачак;
– израда студијске документације за преиспитивање могућности продужетка планиране пруге Рашка – Нови Пазар према Сјеници (руднику Штаваљ);
– реконструкција и модернизација станичних објеката, сигурносне опреме и остале железничке инфраструктуре.
Развој ваздушног саобраћаја на подручју Просторног плана заснива се на формирању регионалног аеродрома у Краљеву – „Морава” (Лађевци), који би доградњом и пренаменом прерастао у војно-цивилни аеродром. Аеродром у Лађевцима био би најважније регионално чвориште у систему регионалних ваздушних пристаништа, доминантно у функцији путничког саобраћаја мањих авио-компанија. Такође, на подручју Просторног плана је у планском периоду неопходно употпунити и мрежу мањих аеродрома у функцији спорта, туризма, пословних путовања (Крушевац, Краљево, Трстеник, Параћин – Давидовац, Јагодина).
Принципи развоја ваздушног саобраћаја заснивају се и на ефикасности и безбедности, усмерености ка кориснику, економичности, оријентисаност ка заштити животне средине и интеграцији са окружењем и другим видовима саобраћаја.
Развој водног саобраћаја на планском подручју везан је за формирање пловног пута током Велике Мораве.
Принципи развоја интермодалног саобраћаја заснивају се на:
– припреми планова развоја основне мреже терминала интермодалног саобраћаја;
– усклађености развојних програма са програмима развоја осталих видова саобраћаја;
– стимулисању интермодалних транспортних технологија;
– дефинисању приоритета узимајући у обзир ресурсе и очекиване транспортне токове;
– планирању, пројектовању и обезбеђивању финансијских средстава за развој. 
Окосницу развоја интермодалног саобраћаја на планском подручју представљаће путно-железнички Коридор 10 и пловни коридор током Велике Мораве, као и градска подручја дуж аутопутских коридора.
2.3.2. Енергетска инфраструктура
У наредном периоду неопходно је урадити нове, савремене студије развоја електроенергетског система планског подручја, али и појединачних градова и општина. Постојећи електроенергетски систем је потребно реконструисати, модернизовати и проширити до пројектованих капацитета тако да у потпуности може да омогући и прати привредни развој планског подручја. Неопходно је увести систем даљинског надзора и управљања у преносну и дистрибутивну мрежу.
ППРС, односно развојним документима појединих општина, планира се изградња следећих објеката:
На напонском нивоу 400 kV:
– изградња далековода 400 kV Крагујевац – Обреновац;
– изградња далековода 400 kV Крагујевац – Краљево;
– изградња нове трансформаторске станице 400/220/110 kV „Краљево 3”. 
На напонском нивоу 220 kV:
– овај напонски ниво нема перспективу па је потребно урадити студије којима би се утврдила судбина постојећих далековода. 
На напонском нивоу 110 kV:
– изградња нове трансформаторске станице 110/20 kV у Аранђеловцу, снаге 2x31,5 MVA, која ће се напојити са далековода 110 kV Аранђеловац – Топола (приоритет);
– изградња нових трансформаторских станица 110/10 kV у Крагујевцу, у зонама: Сервис II, Козујево, Цветојевац, Корман, Виногради, фабрика аутомобила и напојних далековода 110 kV;
– изградња трансформаторске станице 110/10 kV „Диспечерски центар” у центру Крагујевца и напојних кабловских водова 110 kV;
– изградња нове трансформаторске станице 110/10 kV у месту Гружа код Крагујевца са напојним далеководом 110 kV до трансформаторске станице 400/110 kV у Крагујевцу;
– изградња далековода 110 kV Кнић – Горњи Милановац;
– изградња нове трансформаторске станице 110/10 kV у Свилајнцу снаге 2х31,5MVA и повезивање са трансформаторским станицама „Свилајнац I” и „Свилајнац II” далеководима 110 kV;
– изградња нове трансформаторске станице 110/35/20 kV у Деспотовцу, снаге 31,5MVA и напојног далековода до трансформаторске станице 400/110 kV „Јагодина I”;
– изградња новог далековода напона 110 kV од трансформаторске станице „Деспотовац” до трансформаторске станице „Стењевац” у дужини од око 8,5 km;
– изградња нове трансформаторске станице 110/35/10 kV „Параћин 4”, снаге 31,5MVA и напојног далековода до трансформаторске станице 400/110 kV „Јагодина I”;
– изградња нове трансформаторске станице 110/35 kV непосредно поред постојеће 110/6 kV „Нови Поповац”;
– изградња нове трансформаторске станице 110/x kV на Копаонику, заједно са напојним далеководом 110 kV до Брзећа;
– изградња далековода 110 kV Краљево – Баљевац – Рашка;
– изградња нове трансформаторске станице 110/x kV „Нови Пазар 3” у Новом Пазару са напојним далеководима;
– изградња далековода 110 kV Нови Пазар – Ивањица;
– на подручју Дубова код Тутина планирана је изградња трансформаторске станице 110/35/20 kV капацитета 20/20/13,3 MVA;
– изградња нове трансформаторске станице 110/x kV у Варварину. Уколико се за x усвоји напон 35 kV или трансформација 35/10 kV, потребно је изградити још једну трансформаторску станицу 35/10 kV у насељу Бачина;
– изградња нових трансформаторских станица 110/x kV капацитета 2x31.5MVA „Крушевац 3”, „Крушевац 5”, „Крушевац 6” са напојним далеководима 110 kV;
– изградња нове трансформаторске станице 110/x kV у Брзећу;
– изградња нове трансформаторске станице ТС 110/20 kV „Јагодина 3”, инсталисане снаге 2х31,5 MVA. Ова трансформаторска станица ће бити примарно прикључена на раније изграђени вод из „Јагодине 1” (дужине пет км), који сада ради под напоном 35 kV, а који ће бити уведен у ТС 400/110 kV „Јагодина 4”;
– изградња нове трансформаторске станице ТС 110/10 kV „Краљево 6” (Рибница), инсталисане снаге 2х31,5 MVA и прикључног далековода 110 kV. Предвиђено је прикључење на далековод 110 kV ТС „Краљево 3” – ТС „Краљево 1” по принципу улаз – излаз;
– изградња нове трансформаторске станице ТС 110/20 kV „Трстеник”, инсталисане снаге 2х31,5 MVA. Прикључење ове трансформаторске станице предвиђено је радијалним далеководом на 110 kV сабирнице ТС „Трстеник 1”;
– изградња далековода 110 kV ТС Ивањица – ТС Гуча. Предвиђено је да нови далековод повеже две трансформаторске станице ТС „Ивањица” и ТС „Гуча”;
– изградња нове трансформаторске станице ТС 110/20 kV „Брус”, инсталисане снаге 1х20 MVA. Прикључење ове трансформаторске станице предвиђено је на постојећи вод110 kV ТС Александровац – ТС Брус који сада ради под напоном 35 kV (број 1161/2);
– изградња далековода 110 kV ТС Краљево 3 – ТС Нови Пазар 2. Предвиђено је да нови далековод повеже две трансформаторске станице ТС „Краљево 3” и ТС „Нови Пазар 2”.
На напонском нивоу 35 kV:
– изградња нове трансформаторске станице 35/10 kV у Лапову;
– изградња нових трансформаторских станица 35/10 kV и напојних далековода у насељима Петровац и Баре у близини Крагујевца;
– изградња нове трансформаторске станице 35/10 kV „Ћуприја 6” снаге 2x8MVA са напојним далеководом 35 kV;
– изградња нових 35 kV далековода у Параћину ради растерећења постојећих који раде у режиму близу номиналног оптерећења;
– изградња далековода 35 kV од трансформаторске станице 110/35 kV „Рашка” до трансформаторске станице 35/10 kV „Рашка 2”;
– изградња три нове трансформаторске станице 35/10 kV у Новом Пазару: „Мур”, „Дојевиће”, „Врановина”, „Паралово”;
– изградња нових далековода 35 kV: „Нови Пазар 1” – „Врановина” у дужини од око 10 km, „Кула” – „Делимеђе” у дужини од око 10 km;
– изградња далековода 35 kV Александровац – Ботурићи – Плеш;
– изградња трансформаторске станице 35/10 kV „Плеш” снаге 1x4MVA;
– изградња далековода 35 kV од планиране трансформаторске станице у Брусу до Јошаничке Бање.
Производња електричне енергије:
– потребно је извршити замену филтера у термоелектрани „Морава” у Свилајнцу;
– на Великој Морави предвиђена је изградња каскадног система проточних хидроелектрана укупне инсталисане снаге 150МW;
– на Западној Морави предвиђена је изградња две нове хидроелектране каскадног типа, укупне инсталисане снаге око 42МW (око 127.200.000 КWh/год);
– на реци Ибар предвиђена је изградња каскадног система од десет (10) проточних хидроелектрана, између Краљева и Рашке, укупне инсталисане снаге око 120 МW (са производњом од око 425.000.000 КWh/год), као и изградња ХЕ Рибариће, укупне инсталисане снаге око 15 МW;
– постоји могућност изградње већег броја малих хидроелектрана (МХЕ), према катастру МХЕ и условима надлежних предузећа.
На подручју Просторног плана планирани су следећи гасоводи и гасоводни објекти:
1) Шумадијски управни округ –
– деонице разводног гасовода Кусадак – Топола и Топола – Рача; 
– деоница разводног гасовода Баточина – Цветојевац, пречника Ø356mm, (изграђена преко 90%), паралелно постојећој деоници; 
– деоница разводног гасовода Цветојевац – Бресница, паралелно постојећој деоници;
– све од челичних цеви за радни притисак до 50 бара;
– ГМРС „Топола”, МРС „Рача”, ГМРС „Баточина” и ГМРС „Крагујевац 2”.
2) Поморавски управни округ –
– разводни гасовод Јагодина – Рековац;
– гасовод средњег притиска од Свилајнца до Деспотовца;
– ГМРС „Рековац”, ГМРС „Јагодина 2”, ГМРС „Багрдан”, МРС „Деспотовац”, МРС „Медвеђа”.
3) Рашки управни округ –
– деоница разводног гасовода Копаоник – Рашка – Нови Пазар – Тутин, од челичних цеви за радни притисак до 50 бара;
– ГМРС „Рашка”, ГМРС „Нови Пазар” и ГМРС „Тутин”.
4) Расински управни округ –
– деоница разводног гасовода Александровац – Брус – Копаоник, од челичних цеви за радни притисак до 50 бара;
– ГМРС „Брус” и ГМРС „Копаоник”.
Трасе планираних разводних гасовода и локације свих гасоводних објеката нису дефинисане аналитичким елементима и није израђена техничка документација, тако да ће оне бити дефинисане посебним планским документима. За планирану гасоводну инфраструктурну мрежу, то јест за трасе планираних гасовода, потребно је резервисати коридоре у простору.
На простору јужно од Бољевца, источно од Параћина, Ћуприје, Јагодине, Свилајнца, према Великој Плани, планирано је провођење магистралног гасовода „Јужни ток”, високог радног притиска до 98 бара и номиналног пречника до 1400 mm. Траса овог гасовода дефинисана је Просторним планом подручја посебне намене транснационалног гасовода „Јужни ток”. На територији општине Параћин предвиђен је одвојак за Републику Србију „СРБОС 1”, којим ће се извршити диверсификација праваца снабдевања и обезбедити сигурност и редовност снабдевања природним гасом. Са повећањем капацитета гасоводног система могуће је планирати изградњу електрана које би као примарни енергент користиле природни гас. 
Кроз обухват Просторног плана планирано је да пролази систем продуктовода (правац Смедерево – Јагодина – Ниш), којим би се транспортовала моторна горива (бензин и дизел горива). На територији Града Јагодине планиран је терминал „Јагодина”, у зони ауто-пута Е-75, деоница Београд – Ниш, у оквиру нове индустријске зоне „Јагодина”. Траса продуктовода и локација терминала одређени су кроз ППППН СПС.
Планирати даљи развој система даљинског грејања, са посебном пажњом посвећеном когенерацијским постројењима, уз обавезно мерење потрошене топлотне енергије крајњих корисника.
За планирану термоелектрану „Беле Воде” предвидети израду планске документације на основу техничке документације на нивоу претходне студије оправданости са генералним пројектом.
Обновљиви извори енергије
Коришћење обновљивих извора енергије планирати у складу са условима заштите животне средине, природних и културних добара. Примена ових извора енергије треба бити подржана регулативним и подстицајним мерама државе, како би се остварили очекивани позитивни ефекти на смањење негативних утицаја на животну средину, смањење потрошње електричне енергије за грејање, економску исплативост примене ових извора енергије и ефикасније коришћење енергије.
Нарочито је битно, због што ефикаснијег и ефективнијег искоришћења потенцијала обновљиве енергије, да буду организована и спроведена детаљна истраживања свих обновљивих извора енергије у обухвату Просторног плана. Ова истраживања би као резултат дала тачне и актуелне информације о изворима обновљиве енергије, које би представљале полазну основу за све заинтересоване инвеститоре у ову енергетску област. 
Коришћење извора геотермалне енергије планирати у областима нискотемпературне примене, као што су: базени у бањама где се спроводи терапија, загревање санитарне воде или просторија, на фармама за загревање просторија, у пољопривреди за загревање стакленика и пластеника, рибњацима и друго.
С обзиром на огромне потенцијале биомасе из пољопривреде, планирати њено коришћење за загревање простора сагоревањем биомасе, когенерацијску производњу енергије (топлотне и електричне), као и за самосталну производњу електричне енергије и производњу биогорива. Ово су најперспективније могућности за коришћење биомасе, препознате у Акционом плану за биомасу 2010–2012. усвојеном од Владе Републике Србије („Службени гласник РС”, број 56/10). Планирати коришћење биомасе и из шумских остатака, али само у дозвољеним границама заштите природних добара. Планирати и енергетско коришћење комуналног отпада, то јест метана који се ствара као нуспроизвод при процесима у депонији, за комбиновано добијање топлотне енергије и струје, који би могли да се користе за потребе депоније, а вишак струје би могао да се испоручује у мрежу електродистрибуције.
ППРС, Расинска и Рашка област су означене као зоне погодне за коришћење енергије ветра, то јест за изградњу ветроелектрана. За тачну оцену оправданости изградње ветроелектрана на потенцијалним локацијама неопходно је спровести детаљна мерења брзине и правца ветра. Приликом одређивања локације за ветроелектране потребна пажња треба бити посвећена ризику по животну средину и процени прихватљивости тог ризика са становишта домаћих прописа у области заштите природе и животне средине, пре свега Закона о заштити природе („Службени гласник РС” бр. 36/09, 88/10 и 91/10 – исправка), као и европских стандарда и искустава у изградњи ветроелектрана (израда стратешких процена утицаја на животну средину и студија о процени утицаја на животну средину), што се посебно односи на заштићена и еколошки значајна подручја.
На годишњем нивоу, просечна вредност енергије глобалног зрачења је око 1.400 kWh/m2. Планирати коришћење соларне енергије, применом разних врста пасивних соларних система (у којима објекат представља пријемник који захвата и чува највећи део енергије) и активних соларних система (који захватају енергију инсталисањем посебне опреме).
Подаци из Катастра малих хидроелектрана Републике Србије често не одговарају стварном стању на терену и не би их требало стриктно примењивати у данашњим условима без техно-економске и посебно еколошке евалуације решења и сагласно оптималном коришћењу расположивог потенцијала водотока. Услед значајног протока времена од израде ових катастара и насталих промена у простору и хидрологији, исти се могу користити као документациона подлога за припрему изградње МХЕ уз неопходност претходне провере стања у простору и хидрологији. Ове објекте је могуће градити и на другим локацијама, уз сагласност надлежног министарства у погледу максималног искоришћења енергетског потенцијала водотокова и сагласности других министарстава и институција. Мале хидроелектране, нису еколошки прихватљиве на деловима заштићених подручја са режимом заштите I степена, што треба имати у виду као један од критеријума приликом ревизије локација малих хидроелектрана и проглашења заштићених подручја.
2.3.3. Водопривредна инфраструктура
На јединственом водопривредном простору Републике Србије развијају се две класе водопривредних система:
– регионални системи за снабдевање насеља водом;
– речни системи у оквиру којих се реализују објекти и мере за интегрално коришћење, уређење и заштиту вода.
У погледу водоснабдевања, територија обухваћена Просторним планом припада Ибарско-шумадијском (Шумадијски и Рашки управни округ) и Расинско-поморавском (Поморавски и Расински управни округ) регионалном систему водоснабдевања. 
У погледу речних система територија обухваћена Просторним планом припада Западноморавском систему и систему Велика Морава.
1) Водоснабдевање
Процењене потребне количине воде до краја планског периода одређене су на основу планираног броја становника и процењене специфичне потрошње воде. Према подацима из ВОС-а процењена специфична потрошња на крају планског периода износи 600 л/стан/дан у градским подручјима и 400 л/стан/дан у сеоским подручјима. Ове количине нису препоруке за пројектовање конкретних водоводних система, већ служе да се резервишу водни ресурси за будуће коришћење вода.
Табела 22. Потребе за водом




Организациона јединица


Висококвалитетна
вода 106 m³/сек


Индустрија
106 m³/сек


Укупно
106 m³/сек






Шумадијски управни округ




Крагујевац


51,9


47,2


99,1




Аранђеловац


20,9


5,3


26,2




Баточина


2,0


0,9


2,9




Кнић


1,2


1,1


2,3




Лапово


3,0


1,2


4,2




Рача


1,6


0,6


2,2




Топола


4,1


3,7


7,8




Укупно:


84,7


60,0


144,7




Рашки управни округ




Краљево


32,2


29,6


61,8




Врњачка Бања


11,5


1,7


13,2




Нови Пазар


19,7


13,4


33,1




Тутин


4,9


1,0


5,9




Рашка


8,1


4,3


12,4




Укупно:


76,4


50,0


126,4




Поморавски управни округ




Јагодина


35,3


28,2


63,5




Деспотовац


4,6


2,7


7,3




Параћин


15,3


14,0


29,3




Рековац


0,9


1,5


2,4




Свилајнац


5,8


3,7


9,5




Ћуприја


20,2


28,3


48,5




Укупно:


82,1


78,4


160,5




Расински управни округ




Крушевац


39,2


41,8


81,0




Александровац


11,4


3,0


14,4




Брус


2,9


1,1


4,0




Варварин


3,0


0,9


3,9




Трстеник


15,3


8,3


23,6




Ћићевац


3,1


1,6


4,7




Укупно:


75,9


56,9


132,8




Укупно подручје Просторног плана:


319,1


245,3


564,4




Подручје обухваћено Просторним планом располаже високо квалитетним водама и представља део изворишта два регионална система за снабдевање насеља водом. 
У оквиру Ибарско-шумадијског регионалног система постоје два подсистема:
– Студеница – Лопатница – овај подсистем, уз постојећа изворишта користиће и планиране акумулације: „Препрана” (резервише се простор, до усвајања решења концепције коришћења вода Студенице), „Бела Стена” и „Дрезга”. Са овог подсистема снабдеваће се: Краљево, Врњачка Бања, Трстеник, Крагујевац, Кнић, Лапово, Баточина, Рача, Топола и Аранђеловац;
– Рашки – овај подсистем, уз постојећа изворишта користиће и планиране акумулације: „Вучиниће”, „Бела Вода”, „Тутин” и „Градац”. Са овог подсистема снабдеваће се: Рашка, Нови Пазар и Тутин.
У оквиру Расинско-поморавског система, уз постојећа изворишта, предвиђена је изградња акумулација: „Забрега”, „Бељаница” и „Дуленка”.
Табела 23. Планиране акумулације у склопу регионалних водопривредних система




Акумулација


Река


Град/Општина


Макс. запр. (106m³)


КНУ
(мнм)


Намена




„Бела Стена”


Лопатница


Краљево


65


460


В, Е,П, О,Р, Т




„Дрезга”


Угљешница


Крагујевац


11


276


В, И,П, О,Р, Т




„Препрана”


Студеница


Ивањица




665


В, Е,П, О,Р, Т




„Вучиниће”


Људска 


Нови Пазар


45


667


В, И,Е, П,О, Р,Т




„Бела Вода”


Људска


Сјеница


60


880


В, Е,О, Р,Т




„Тутин”


Видрењак


Тутин


26


1.030


В, О,Р, Т




„Градац”


Градачка


Рашка


4,5


631


В, О,Р, Т




„Забрега”


Црница


Параћин


25


335


В, И,Е, П,О, Р,Т




„Бељаница”


Ресава


Деспотовац


40


560


В, И,Е, Н,П, О,Р, Т




„Дуленка”


Дуленка


Рековац






В, И,О, П,Р




Легенда: В – водоснабдевање становништва, И – снабдевање индустрије, Е – енергетика, Н – наводњавање, П – заштита од поплава, О – оплемањавање малих вода, Р – рибарство, Т – одрживи туризам (у складу са Правилником о начину одређивања и одржавања зона санитарне заштите изворишта водоснабдевања)
Табела 24. Снабдевање општина водом




Организациона јединица


Начин водоснабдевања и потребни радови






Шумадијски управни округ




Крагујевац


– Максимално коришћење постојећих изворишта водоснабдевања уз ревитализацију изворишта „В. Морава”– Брзан;
– Заштита слива акумулације „Туцачки напер”;
– Довођење воде из подсистема Студеница – Лопатница;




Аранђеловац


– Реконструкција ППВ-а,
– Пребацивање вода из слива реке Качер;
– Довођење воде из подсистема Студеница – Лопатница;




Баточина


– Формирање и заштита изворишта „Јасик”;
– Изградња ППВ-а;




Кнић


– Проширење локалних изворишта;
– Систем „Гружа” као део подсистема Студеница – Лопатница;




Лапово


– Заштита постојећих изворишта;
– Изградња ППВ-а;
– Повезивање са системом „Велика Морава”– Брзан као делом подсистема Студеница – Лопатница;




Рача


– Максимално коришћење постојећих изворишта;
– Повезивање са системом „Велика Морава”– Брзан као делом подсистема Студеница – Лопатница;
– Директна веза са подсистемом Студеница – Лопатница из правца Крагујевца (варијанта);




Топола


– Максимално коришћење локалних извора;
– Реконструкција ППВ-а;
– Довођење воде из подсистема Студеница – Лопатница;




Рашки управни округ




Краљево


– Заштита и доградња изворишта Жичко поље и Конарево;
– Довођење воде из система „Гружа” до изградње подсистема Студеница – Лопатница;
– Довођење воде из подсистема Студеница – Лопатница;




Врњачка Бања


– Максимално коришћење локалних изворишта;
– Развој локалног система – брана „Селиште”;
– Довођење воде из подсистема Студеница – Лопатница;




Нови Пазар


– Ревитализација постојећих изворишта и система;
– Изградња брана и акумулац. „Вучиниће” и „Бела вода” на Људској реци;




Тутин


– Максимално коришћење локалних изворишта водоснабдевања;
– Изградња бране и акумулације „Тутин” на реци Видрењак;




Рашка


– Максимално коришћење локалних извора;
– Изградња бране и акумулације „Градац” на Градачкој реци;
– Изградња малих акумулација на територији Националног парка;




Поморавски управни округ




Јагодина


– Проширење локалног изворишта „Рибаре”;
– Изградња бране и акумулације „Забрега” на реци Црници;




Деспотовац


– Максимално коришћење локалних извора;
– Изградња бране и акумулације „Бељаница” на реци Ресави;




Параћин


– Проширење и максимално коришћење локалних изворишта;
– Изградња бране и акумулације „Забрега” на реци Црници;




Рековац


– Развој локалних неогених изворишта;
– Изградња бране и акумулације „Дуленка”;
– Довођење воде из подсистема Студеница – Лопатница; 




Свилајнац


– Проширење постојећег изворишта „Перкићево”;
– Изградња бране и акумулације „Забрега” на реци Црници;




Ћуприја


– Проширење и максимално коришћење локалних изворишта;
– Изградња бране и акумулације „Забрега” на реци Црници;




Расински управни округ




Крушевац


– Акумулација „Ћелије”;
– Проширење ППВ;




Александровац


– Жељински систем;
– Акумулација „Ћелије”




Брус


– Максимално коришћење пост. и потенцијалних локалних изворишта;




Варварин


– Акумулација „Ћелије”;




Трстеник


– Развој изворишта „Звездан” и „Старо корито”;
– Довођење воде из подсистема Студеница – Лопатница;
– Акумулација „Ћелије”;




Ћићевац


– Акумулација „Ћелије”.




За сва изворишта водоснабдевања потребно је оформити зоне и спровести мере санитарне заштите.
2) Одвођење отпадних вода
Одвођење отпадних вода ће се обављати по сепарационом систему, то јест посебно се одводе санитарне и технолошке, а посебно атмосферске воде. 
Потребно је укинути све парцијалне изливе колектора отпадних вода у водотокове и довести их до ППОВ. У долинским насељима градити групне системе, спајањем канализација више насеља. До краја планског периода треба тежити да се ураде комплетни системи за сакупљање, одвођење и пречишћавање отпадних вода за градске и општинске центре (Баточина, Кнић, Лапово, Рача, Краљево, Врњачка Бања, Нови Пазар, Тутин, Рашка, Свилајнац, Ћуприја, Крушевац, Александровац, Брус, Варварин, Трстеник и Ћићевац).
У сеоским насељима, где није могуће формирати канализациону мрежу, санитарне отпадне воде одводити у прописне водонепропусне септичке јаме.
3) Уређење, коришћење и заштита вода
Како је већ напоменуто у погледу речних система територија обухваћена планом припада Западноморавском систему (Расински и Рашки управни округ) и систему Велика Морава (Шумадијски и Поморавски управни округ).
У оквиру Западноморавског речног система изграђене су акумулације: „Ћелије” на Расини, „Туцачки напер” на Гружи и „Газиводе” на Ибру. Поред наведених акумулација у поглављу о водоснабдевању („Бела Стена”, „Вучиниће”, „Бела Вода”, „Тутин”, „Градац” и резервише се простор за акумулацију „Препрана”), планирана је изградња акумулације „Рибариће” на Ибру, система каскадних акумулација на Ибру (које не би излазиле из површина предвиђених за велику воду), као и осталих мањих акумулација предвиђених просторним плановима градова/општина. Предвиђени су регулациони радови на Ибру (Краљево, Рашка), Рашкој реци (Нови Пазар), Врњачкој реци (Врњачка Бања), реци Расини (Брус), насипи поред Западне Мораве (Краљево, Трстеник, Крушевац), као и уређење бујичних водотокова у свим насељима.
У оквиру система Велика Морава, поред наведених акумулација у поглављу о водоснабдевању („Забрега”, „Бељаница”, „Дрезга” и „Дуленка”) планира се изградња каскадних акумулација на Великој Морави, које не би излазиле из оквира реконструисаних насипа за велику воду. Предвиђа се регулација Јовановачке реке (Ћићевац), Каленићке реке (Варварин), Велике Мораве, Црнице (Параћин), завршетак регулације Раванице (Ћуприја), завршетак реконструкције корита Лугомира, реконструкција насипа на Белици, регулација Осаонице (Јагодина), регулација Ресаве (Деспотовац, Свилајнац), регулација Кубршнице и Пештана (Аранђеловац), завршетак регулације реке Раче (Рача) и регулација Липарског и Казанског потока (Лапово).
Дозвољава се изградња и других акумулација, уколико нису у колизији са другим корисницима простора.
Антиерозиону заштиту треба спроводити као део мера интегралног коришћења и уређења простора и благовремене заштите акумулација од засипања наносом. У складу са стратегијом да се пољопривредна земљишта нижих бонитетних класа претварају у шумска, приоритет се даје биолошким мерама заштите: пошумљавању, обнављању деградираних шума, затравњивању и мелиорацији пашњака.
У погледу заштите вода циљ је да се квалитет воде у рекама доведе и одржи у класама: I и I/II – у зонама изворишта и у подручјима која су заштићена као посебне природне вредности, у класи IIa и IIb у свим осталим случајевима. Класа III је дозвољена само на краћим потезима мањих река низводно од великих насеља и индустрија. Ни један потез водотока не може остати у квалитету „ван класа”. Заштита вода ће се одвијати у оквиру речних система, уз интегрално коришћење технолошких, водопривредних и организационо-економских мера. 
Технолошке мере: изградња ППОВ за сва насеља која имају више од 5.000 ЕС (и за мања насеља која се налазе у заштитним зонама изворишта водоснабдевања), приоритет имају насеља у зонама заштите постојећих и планираних акумулација за водоснабдевање и насеља која својим отпадним водама угрожавају алувијална изворишта; изградња предтретмана у индустријама прикљученим на канализације насеља или комплетних ППОВ ако се отпадне воде испуштају у водотокове.
Водопривредне мере: каналисање насеља сепарационим системима; канализационе системе завршавати ППОВ; побољшавање режима малих вода испуштањем воде из акумулација; заштита изворишта водоснабдевања успостављањем све три зоне санитарне заштите.
Организационо-економске мере: забрана стављања у промет опасних материја за квалитет воде; економски стимуланси за промену „прљавих технологија” и смањење потрошње воде у производњи; спровођење принципа „загађивач плаћа” (трошкови накнада већи од пречишћавања отпадних вода).
4) Заштита од штетног дејства вода
С обзиром на неравномеран степен развоја система за заштиту од поплава на територији обухваћеној Просторним планом и лоше одржавање постојећих система и објеката, а у циљу заштите од штетног дејства вода, потребно је израдити опште и оперативне планове одбране од поплава, као и карте угрожености и карте ризика од поплава за целокупно планско подручје.
2.3.4. Телекомуникациона инфраструктура
Телекомуникације се морају развијати као савремени систем што подразумева увођење најсавременијих технологија у области телекомуникација, модернизацију постојеће телекомуникационе инфраструктуре и објеката, изградњу поуздане широкопојасне мреже на свим нивоима уз употребу најсавременијих медијума преноса.
Оквири будућег развоја телекомуникација Републике Србије и планског подручја, одређени су кроз више стратешких докумената од којих су најважнији: Стратегија развоја електронских комуникација у Републици Србији од 2010. до 2020. године („Службени гласник РС”, број 68/10), Стратегија развоја информационог друштва у Републици Србији до 2020. године („Службени гласник РС”, број 51/10), Стратегија и акциони план за развој поштанских услуга („Службени гласник РС”, бр. 23/08 и 21/10), Стратегија за прелазак са аналогног на дигитално емитовање радио и телевизијског програма у Републици Србији („Службени гласник РС”, бр. 52/09, 18/12 и 26/13) и друго.
Телекомуникациони систем, у складу са постављеним циљевима, ће се развијати по следећој концепцији:
– равномеран развој фиксне телекомуникационе мреже на целом подручју. Потпуна замена аналогних система комутације и старијих дигиталних новим системима у складу са технологијом развоја истих. Капацитете обезбедити у складу са растућим потребама. Реконструкција постојеће телекомуникационе мреже на свим нивоима. Употреба оптичких каблова као медијума преноса, где год је то могуће;
– транспорт у нижим равнима мреже заснован на оптичким кабловима;
– реконструкција постојеће приступне мреже код које би се употреба бакарних каблова максимално избегавала, а значајно повећао удео оптичких каблова и могућност бежичног приступа;
– доградња постојеће мреже да би се постигла потпуна покривеност територије и омогућило увођење свих нових услуга;
– наставак модернизације фиксне мреже, пре свега у домену увођења широкопојасних услуга;
– у циљу обезбеђивања нових услуга, приступну мрежу градити довођењем оптичке мреже што ближе корисницима (FTTH/B/C) као и различитих бежичних (wireless) технологија (на пример WiMAX, WiFi и друго);
– ADSL технологија која сада представља основу за испоруку нових широкопојасних сервиса (Интернет, Audio & Video Conference, E-Learning и тако даље), је само међукорак до довођења оптике до крајњих корисника што представља основни правац будућег развоја;
– подстицање развоја широкопојасних услуга како би пенетрација широкопојасних корисника до краја 2020. године достигла ниво од 20%;
– даљи развој мобилне мреже и наставак увођења GPRS/EDGE и UMTS/HSPA технологија, са циљем да до 2012 године 50% становништва има могућност коришћења ових технологија;
– припремити стратегију увођења решења које се управо уводи у развијеним земљама, познатог као Long Term Evolution (мобилне мреже четврте генерације);
– мреже кабловских дистрибутивних система (КДС) градити искључиво према техничким стандардима издатим од стране РАТЕЛ-а, уз максималну примену оптичких каблова;
– дигитализација емисионих система радиодифузије;
– сваком потенцијалном кориснику треба омогућити квалитетан приступ радио и ТВ програмима који су добили дозволу за покривање територије;
– достизање стандарда квалитета поштанских услуга прописаних у ЕУ.
На развој телекомуникационих система пре свега утиче брз технолошки развој и свакодневна примена нових технологија, због чега сами оператори имају тешкоћа при изради конкретних дугорочних планова развоја. Током реализације Просторног плана биће неопходно повећати капацитет свих магистралних веза међу комуникационим центрима, а пре свега каблова на релацији Београд – Јагодина – Ниш.
Тренутно се планира изградња нових комутационоих центара и то:
– у Шумадијском управном округу 111 (у Крагујевцу 34, у Аранђеловцу 17, у Тополи 19, у Рачи 15, у Баточини пет, у Лапову два, у Книћу 19);
– у Расинском управном округу 128 (у Крушевцу 37, у Александровцу 25, у Брусу 21, у Варварину девет, у Трстенику 20, у Ћићевцу шест, у Ражњу 10);
– у Рашком управном округу 81 (у Краљеву и Рашкој 64, а у Новом Пазару и Тутину 17);
– у Поморавском управном округу 85 (у Јагодини 40, Ћуприји девет, Параћину 10, Свилајнцу осам, Рековцу 18).
Сви планирани комутациони центри повезаће се оптичким спојним путевима потребног капацитета са надређеним централама.
Према подацима предузећа „Телеком Србија”, сва насељена места покривена су неком врстом фиксне телефоније. Изузетак је део Расинског управног округа, где је планирана изградња бежичне приступне мреже у CDMA технологији. Током реализације Просторног плана, у зависности од потреба и финансијских могућности, бежичне мреже изграђене у CDMA технологији постепено ће се каблирати или ће се прећи на неку савременију бежичну технологију која ће омогућити приступ интернету. Оператери мобилне телефоније планирају даље ширење мреже, односно изградњу 465 нових базних станица мобилне телефоније на планском подручју. 
Поштанска мрежа је добро развијена и задовољава тренутне потребе становништва, а даље ће се развијати по следећој концепцији:
– обезбеђивање поштанске услуге за све кориснике по приступачним ценама;
– формирање и примена адресног кода;
– постепено увођење конкуренције;
– примена европских стандарда у области сигурности и безбедности;
– модернизација поштанске технологије и подизање нивоа техничко-технолошке опремљености за базичне поштанске капацитете;
– развој нових сервиса и унапређење кадровског потенцијала како би се у делу поштанских услуга одговорило на савремене захтеве и актуелне тенденције развоја ПТТ саобраћаја у земљама ЕУ.
Није планирано отварање нових јединица поштанске мреже у руралним срединама, док ће у градским срединама зависити од интензитета изградње и развоја привреде, односно од пораста потражње корисника за поштанским услугама.
2.3.5. Комунална инфраструктура
Стратегијом управљања отпадом за период 2010–2019. године предвиђено је удруживање општина са циљем заједничког управљања отпадом. Према ППРС, планирана је изградња пет регионалних центара за управљање отпадом на територији Просторног плана. Регионални центар за управљање отпадом обухвата регионалну депонију са капацитетом за најмање 20 година, постројење за сепарацију рециклабилног отпада поред депоније, трансфер станице за претовар отпада, као и постројење за компостирање отпада. Потенцијалне локације регионалних центара за управљање отпадом, критеријуми и смернице за њихову изградњу морају бити планиране просторним плановима, док ће се коначне локације одабрати након обављених истражних радова и спровођења поступка процене утицаја на животну средину. 
Регионалним и локалним плановима управљања отпадом ће бити дефинисано управљање отпадом у складу са националном Стратегијом управљања отпадом за период 2010–2019. године. Потписивањем споразума о заједничком управљању отпадом између општина и израдом регионалних и локалних планова дефинисаће се региони за управљање отпадом у складу са смерницама из Стратегије управљања отпадом за период 2010–2019. Планирана мрежа регионалних центара за управљање отпадом не искључује друге варијанте удруживања, што ће се тачно утврдити након потписивања међуопштинских споразума и доношења регионалних планова управљања отпадом. 
Два региона за управљање отпадом обухватају и део простора ван обухвата Просторног плана. Према Стратегији управљања отпадом од 2010. до 2019. године, планирано је да се општине Велика Плана и Смедеревска Паланка придруже регионалном центру за управљање отпадом у Лапову, а да се Горњи Милановац придружи региону где је носилац активности Град Крагујевац.
Региони који већ имају уређене санитарне депоније су Лапово и Јагодина. Регионална депонија у Лапову изграђена је финансијским средствима приватног партнера, компаније А.S.A Eko, а депонија у Јагодини средствима приватног партнера, компаније Porr Werner Weber, а на основу уговора о јавно-приватном партнерству са општинама. Остали региони су у великом заостатку и потребне су најмање две године за припрему споразума о заједничком решавању проблема отпада, израду регионалних и локалних планова управљања отпадом, израду пројектне документације и прибављање потребних дозвола.
У области Шумадијског и Поморавског управног округа предвиђена су три регионална центра за управљање отпадом која обухватају: а) општине Лапово, Деспотовац, Баточина, Свилајнац, Рача, Смедеревска Паланка и Велика Плана; б) Град Крагујевац, општине Аранђеловац, Топола, Кнић и Горњи Милановац и в) Град Јагодина, општине Параћин и Ћуприја. У Параћину се планира изградња рециклажног центра. 
У области Рашког и Расинског управног округа предвиђена су два регионална центра за управљање отпадом: а) градови Краљево и Крушевац, општине Врњачка Бања, Трстеник, Варварин, Брус, Рековац, Александровац и Ћићевац и б) Град Нови Пазар, општине Рашка и Тутин.
Табела 25. Планирана мрежа регионалних центара за управљање комуналним отпадом




Локална самоуправа која је носилац активности изградње регионалне депоније 


Остале локалне самоуправе које чине Регионални центар за управљање отпадом


Број становника
(2002.)


Количина отпада (2009.), t/год. 




Лапово


Велика Плана, Смедеревска Паланка, Рача, Деспотовац, Баточина, Свилајнац


179.013


37.700




Крагујевац


Аранђеловац, Топола, Горњи Милановац, Кнић


319.188


86.653




Јагодина


Параћин, Ћуприја


160.087


44.117




Нови Пазар


Рашка, Тутин


149.976


16.699




Крушевац


Краљево, Врњачка Бања, Трстеник, Варварин, Рековац, Ћићевац, Брус, Александровац


410.525


94.973




На рефералној карти су симболима означене потенцијалне локације регионалних центара за управљање отпадом. Симбол представља само оквирну, а не стварну локацију јер она још није дефинисана, па ће се ближи услови лоцирања регионалних центара разрадити плановима нижег хијерархијског нивоа. 
Просторним плановима општина потребно је дефинисати и локације трансфер станица, када се буде дефинисала њихова потреба у односу на локацију регионалног центра. У урбаним центрима је потребно одредити локације центара за одвојено сакупљање рециклабилног отпада (рециклажних дворишта), где би грађани сами доносили свој отпад. У урбаним центрима је потребно одредити и локације центара за сакупљање опасног отпада из домаћинстава (отпадних уља, отпада од електричних и електронских производа, отпадних батерија и друго), вероватно уз локације за одвојено сакупљање рециклабилног отпада. Истовремено је потребно радити на санацији постојећих званичних одлагалишта отпада које представљају ризик по животну средину. Неопходна је и санација црних тачака на овом подручју које су контаминиране опасним отпадом (као што је случај са Крагујевцом и слично). 

Успостављањем система за управљање посебним токовима отпада, изградиће се постројења за сакупљање и третман отпадних батерија и акумулатора, гума, уља, отпада од електричних и електронских производа и друго, углавном инвестирањем приватног сектора, а на основу дозвола за управљање отпадом и региона који ће бити дефинисани након прецизне анализе количина отпада. Део производних капацитета у овом подручју са могућношћу термичког третмана отпада може се користити за коинсинерацију одређених врста отпада. Фабрика цемента „Holcim” у Новом Поповцу код Параћина има дозволу за коришћење одређених врста отпада (отпадних гума, отпадних уља, горива припремљеног од комуналног отпада) као алтернативног горива. 
Систем управљања медицинским отпадом треба даље развијати. У сваком округу, као централно место третмана инфективног медицинског отпада, опремљена је аутоклавом најмање по једна здравствена установа државног сектора, која има обавезу третмана инфективног отпада из здравствених установа у округу. У појединим управним окрузима именоване су додатне здравствене установе као локална места за третман инфективног медицинског отпада. Потребно је и приватне здравствене установе обухватити системом управљања медицинским отпадом и успоставити раздвајање инфективног отпада и третман.
Отпад животињског порекла, нарочито отпад из кланица, ће се третирати у постројењу за третман отпада животињског порекла отвореног типа у Ћуприји. Непостојање објеката за сакупљање и складиштење отпада животињског порекла је додатни проблем који треба решити у сарадњи са локалним самоуправама, које су надлежне за уклањање лешева животиња са јавних површина и објеката за узгој и држање животиња. Третирани отпад животињског порекла, као и производе настале прерадом отпада животињског порекла, треба користити у енергетске сврхе.
Пољопривредни отпад је отпад који настаје од остатака из пољопривреде, шумарства, прехрамбене и дрвне индустрије и представља значајне количине. Остаци из пољопривреде се могу разврстати у три главне групе: отпад произведен у процесу узгајања ратарских култура, отпад пореклом од воћарских култура, као и отпад настао као последица узгајања стоке (говеда, свиња и живине), то јест стајско ђубриво. Количине пољопривредног отпада на предметном подручју износе око два милиона t/год. (дрвног отпада, остатака пољопривредних и ратарских култура и течног стајњака). 
Грађевински отпад се не сме трајно одлагати на месту настанка нити на локацијама које нису за то предвиђене. Потребно је да локалне самоуправе планским документима одреде локације за привремено одлагање грађевинског отпада и потребно је увести обавезну рециклажу грађевинског отпада и отпада од рушења. Рециклирати се може бетон, асфалт, камен и друго.
Гробља – Основно концептуално опредељење јесте планско лоцирање нових сеоских гробаља и утврђивање надлежности општинских јавних комуналних предузећа над свим сеоским гробљима. Неопходно је уредити и комунално опремити сеоска гробља водоводном и кишном канализацијом и формирати управе гробаља у свакој месној заједници. Ширење постојећих или изградња нових гробаља на другим локацијама усмераваће се на основу одговарајућег урбанистичког плана у центре заједнице насеља, како би се обезбедило њихово функционисање, уређење и одржавање у складу са правилима за ову врсту комуналних објеката.
Пијаце – Основно концептуално опредељење јесте побољшање хигијенских услова и уређење пијаца (зелених, сточних и млечних) према утврђеним стандардима. Приоритет има побољшање санитарних услова на постојећим објектима. Приликом пројектовања нових пијаца у градским и сеоским насељима требало би обезбедити саобраћајну регулацију око пијаце, одговарајуће паркинг површине и адекватан приступ доставним возилима. Неопходно је ограничити промет робе ван пијачног простора.
2.4. Заштита животне средине, предели и природна и културна добра
2.4.1. Заштита животне средине
Основно полазиште просторног развоја заснива се на концепту уравнотеженог, одрживог развоја подручја, при чему се максимална пажња поклања и очувању природних богатстава. У том погледу, истиче се потреба за успостављањем активне политике заштите животне средине која очувањем и унапређењем природних ресурса и вредности не доприноси само побољшању укупног квалитета живљења, већ и свеобухватном привредно-економском развоју подручја.
Концепција заштите и унапређења квалитета животне средине кроз даљи плански развој подразумева стриктно поштовање законске регулативе у свим областима које се дотичу ове области. Поред поштовања законских оквира концепција се заснива на следећим поставкама:
– планирање развоја на свим нивоима мора бити на принципима одрживог развоја, што подразумева рационално коришћење природних ресурса: воде, земљишта, минералних сировина као и свих других природних ресурса, уз очување и унапређење еколошких потенцијала простора, афирмисати коришћења обновљивих извора енергије; 
– очување природних вредности: шума и шумског земљишта, квалитета воде за пиће, ваздуха, заштити пољопривредног земљишта и очувању његовог квалитета за производњу здравствено безбедне хране, заштити биодиверзитета и екосистема, заштити и унапређењу других природних и културних добара; 
– управљање комуналним, индустријским и опасним отпадом базира на опредељењу смањења количине отпада, ефикаснијој рециклажи, безбедном трајном збрињавању опасног отпада из постојећих привремених складишта, спроводи се у складу са законима, уредбама и прописима који уређују ову област;
– спровођењем мера превенције еколошких ризика, као и санације последица индустријских удеса и санације и ремедијације деградираних подручја; 
– на свим нивоима и у свим фазама планирања потребно је дефинисати прихватљив ниво ризика од удеса, па затим системом превентивних, организационих и других мера и инструмената интервенисати у циљу спречавања њиховог настанка, односно смањивања последица на прихватљив ниво;
– спровођењем поступка процене стратешких утицаја (СПУ) у фази израде планских докумената као и студије о процени утицаја (ПУ) на нивоу пројеката, обезбедити интегрисање основних принципа и начела заштите животне средине (начела заштите права на здраву животну средину, превенције и предострожности, очувања природних вредности, одрживог развоја, одговорности загађивача и информисања и учешћа јавности) у све процесе планирања, пројектовања и реализације;
– у складу са законском регулативом обезбедити заштитне зоне и одстојања између објеката са повећаним загађењем односно индустријским ризиком од зона становања и других вулнерабилних објеката и зона;
– очување природних вредности израдом планских докумената уз сарадњу са надлежним институцијама, и то кроз планирање система зелених површина града, планирање еколошке мреже (мрежа вредних биотопа), издвајање карактеристичних типова предела и друго.
Наведена концепција подразумева интегрисање питања заштите животне средине у секторске развојне политике, односно разматрање утицаја животне средине приликом доношења будућих одлука и инвестиционих подухвата, чиме се ће остварити предуслови спровођења савременог принципа развоја планског подручја, уз уважавање еколошких карактеристика и специфичности подручја.
Прелиминарне листе постројења која подлежу обавезама из SEVESO II Директиве као и постројења која подлежу издавању интегрисане дозволе, издатих од стране надлежног министарства, треба да послуже као основ за идентификацију постојећих али и будућих постројења у којима може доћи до појаве технолошког удеса, а све у циљу стварања услова за даљу разраду на нижим хијерархијским нивоима.
Досадашња пракса је потврдила чињеницу да се доследна реализација мера заштите животне средине никад не обезбеђује појединачним активностима и интервенцијама, већ за то мора постојати заједнички интегрални друштвени интерес.
Категоризација животне средине
У складу са критеријумима из, на планском подручју може се извршити диференцијација животне средине на четири категорије, и то:
1) Подручја загађене и деградиране животне средине, са негативним утицајима на човека, биљни и животињски свет и квалитет живота (локалитети са прекорачењем граничних вредности загађивања, урбана подручја, регионалне депоније, коридори ауто-путева, водотоци „ван класе”). У овој категорији најугроженија подручја су: Крушевац, коридор ауто-пута Београд – Ниш – Лесковац; урбана подручја: Краљево, Крагујевац, Трстеник, Прокупље, Нови Пазар, Јагодина, Параћин; као и садашњи водотоци четврте класе и „ван класе”.
2) Подручја угрожене животне средине, са мањим утицајима на човека, живи свет и квалитет живота (локалитети са повременим прекорачењем граничних вредности, субурбане зоне насеља најугроженијих подручја из I категорије, сеоска и викенд насеља, туристичке зоне са прекомерним оптерећењем простора, подручја експлоатације минералних сировина, државни путеви I и II реда, железничке пруге, велике фарме, зоне интензивне пољопривреде, аеродроми, речна пристаништа, водотоци III класе). У овој категорији су: Рашка, Ћуприја, Свилајнац, зоне интензивне пољопривреде (већи део Поморавља), туристички центри на Копаонику, линије државних путева I и II реда и пруга. Подручја експлоатације минералних сировина укључују: Нови Пазар, Рашку (Сува руда, Суво рудиште), Деспотовац (Рембас, Ковиловача) и друго.
3) Подручја квалитетне животне средине са преовлађујућим позитивним утицајима на човека, живи свет и квалитет живота (шумска подручја, туристичке зоне контролисаног развоја, пољопривредне воћарске и виноградарске зоне, подручја са природном деградацијом, ливаде и пашњаци, ловна и риболовна подручја, водотоци II класе. У овој категорији су: Врњачка Бања, Топола, Аранђеловац, као и приградске зоне са викенд градњом, зоне са воћарством (подручје Краљева и други мањи рејони) и виноградарством (Западноморавски рејон, Шумадијско-великоморавски рејон), коридори локалних путева, као и територије сеоских насеља општина које припадају II категорији, подручја са природном деградацијом (еродиране површине, заслањена земљишта, клизишта, плавни терени и друго).
4) Подручја веома квалитетне животне средине (подручја заштићених природних добара, мочварна подручја, подручја заштићена међународним конвенцијама, планински врхови и тешко приступачни терени, водотоци I класе) у којима доминирају позитивни утицаји на човека и живи свет. У овој категорији се налаз: НПК12, ПП „Голија” (резерват биосфере Голија – Студеница), специјални резерват природе Увац, Бељаница – Кучај (у току је процедура заштите овог природног добра), предели изузетних одлика, споменици природе (ботаничког, геолошког и хидролошког карактера) и подручја од културно-историјског значаја (простори око непокретних културних добара и знаменита места). 
–––––––––––––––
12 Напомена: НПК убрзано губи прерогативе неопходне за национални парк, пре свега услед бесправне изградње, неодговарајућег комуналног система, као и повећаног еколошког притиска услед претераног оптерећења грађењем.
2.4.2. Заштита природних система и ресурса
Заштита, уређење, коришћење и развој природних система и ресурса подразумева:
– рационално и одрживо коришћење пољопривредног земљишта, што укључује и његову заштиту од непотребне и неконтролисане пренамене;
– контролисање деградације земљишта (при чему је потребно израдити стратешки план управљања земљиштем, катастар главних и приоритетних утицаја загађивача и њихових извора, израдити нови катастарски преглед земљишта, извршити агрохемијске и микробиолошке анализе, испитати садржаје опасних материја у земљишту, увести ефективне контролне мере за заштиту земљишта);
– успостављање организованог развоја и јачања мониторинга земљишта, јачања стручно-саветодавних тела и едукације произвођача; 
– заустављање и ублажавање процеса ерозије, успостављањем еколошки повољнијих односа измећу пољопривредних, шумских и других површина умрежавањем пољопривредног земљишта у разне видове заштитног зеленила, сходно конфигурацији терена, хидролошким условима, начину коришћења земљишта, величини потеза и слично; 
– адекватну примену агромелиоративних мера, смањену и опрезну примену ђубрива и хемијских средстава ради заштите земљишта и подземних вода;
– интензивну негу и заштиту постојећих шума (у свим фазама развоја), од штеточина и биљних болести, штетног абиотичког фактора и пожара;
– рационалнију експлоатацију шума, усклађену са прирастом дрвне масе (посебно у шумама сопственика);
– унапређење стања постојећих шума, превођењем изданачких шума у високе, мелиорацијом, реконструкцијом и реституцијом деградираних састојина (како би се елиминисале категорије деградираних шума, а разређене шуме свеле на најмању могућу меру);
– постепено повећање шумских површина, пре свега пошумљавањем одговарајућим доминантним аутохтоним врстама (у складу са Планом развоја шумског подручја и Основама газдовања шумама), посебно девастираних ерозионих подручја, голети и земљишта лоше бонитетске класе, као и успостављањем шумских заштитних појасева дуж саобраћајница; 
– обавезну примену таквих технолошких поступака приликом отварања и коришћења погона за експлоатацију минералних сировина, који ће свести на минимум негативне утицаје на животну средину;
– спровођење поступка рекултивације и ремедијације локација најоштећенијих експлоатацијом минералних сировина (Ресавско-моравски басен мрког угља код Деспотовца, Ибарски рудници каменог угља), и санацију и ремедијацију загађених водотокова;
– побољшање квалитета површинских и подземних вода што подразумева: изградњу система за прикупљање, одвођење и пречишћавање отпадних вода насеља и индустрија са највећим ризиком по животну средину, обезбеђење рационалног коришћења воде у индустрији и енергетици, и друго;
– заштиту вода у оквиру речних система, уз интегрално коришћење технолошких, водопривредних и организационо-економских мера, тако да ни један потез водотока не може остати у квалитету „ван класа”;
– заштиту изворишта водоснабдевања успостављањем све три зоне санитарне заштите;
– aнтиерозиону заштиту, као део мера заштите акумулација од засипања наносом; 
– побољшавање режима малих вода (испуштањем воде из акумулација);
– детаљна истраживања потенцијалности у термалним водама;
– повећање обима коришћења обновљивих извора енергије.
2.4.3. Заштита културних добара
Несумњив културни капитал Шумадијског, Поморавског, Рашког и Расинског управног округа, који својим значајем, обимом, просторном дистрибуцијом, типолошком и хронолошком хетерогеношћу представља изузетан потенцијал овог подручја, има могућност да постане један од битних фактора његовог интегрисаног развоја, али и фактор ширег интеррегионалног повезивања подручја на културној и економској основи. Један од кључних предуслова за ово је, пре свега, адекватна валоризација културног наслеђа, заснована на његовом систематском и темељном рекогносцирању, из које треба, у складу са концепцијом интегративне заштите, да проистекне систем активности усмерених на:
– заустављање даље деградације културног наслеђа;
– очување највреднијих примера;
– дефинисање начина за повећање интегрисаности у савремени друштвени, културни и привредни развој;
– дефинисање оквира за повезивање наслеђа у јединствену културну мапу подручја;
– стварање претпоставки за значајније активирање економског аспекта коришћења културног наслеђа.
Реализација ових активности захтева успостављање институционалних и организационих оквира у којима би се, на бази стручних, нормативних и финансијских претпоставки, на одговарајући начин усмеравало деловање. Ово подразумева ефикасну вертикалну и хоризонталну координацију – како у смислу јасних хијерархијских нивоа надлежности у погледу старања о културним добрима, тако и у смислу активне и динамичне сарадње локалних самоуправа међусобно, али и са институцијама управљања регионалног и републичког нивоа.
Табела 26. Утврђена непокретна културна добра(НКД) од изузетног значаја (2010. године)






Назив НКД од изузетног значаја


Врста НКД


Општина 


Насељено место


Напомена






1.


Марићевића јаруга


Знаменито место 
СРС 14/79


Аранђеловац


Орашац


Део простора у природи везан за подизање Првог српског устанка, са спомен обележјима




2.


Спомен парк „Крагујевачки октобар” у Шумарицама


Знаменито место 
СРС 14/79


Крагујевац


Крагујевац


Део простора са хумкама, спомен обележјима и Музејом 21. октобра 1941.




3.


Зграда Окружног начелства и Суда


Споменик културе 
СРС 14/79


Крагујевац


Крагујевац
Драгог
Барјактарев.10






4.


Кућа Светозара Марковића


Споменик културе 
СРС 14/79


Крагујевац


Крагујевац Светозара Марковића 23






5.


Собрашице


Споменик културе 
СРС 14/79


Крагујевац


Лужнице


Налази се у црквеној порти




6.


Топола са Опленцем


Споменик културе СРС 14/79


Топола








7.


Манастир Манасија


Споменик културе 
СРС 14/79


Деспотовац


Деспотовац


Налази се 2 km од Деспотовца на путу према Ресавици




8.


Манастир Каленић


Споменик културе 
СРС 14/79


Рековац


Каленићки Прњавор






9.


Манастир Раваница


Споменик културе 
СРС 14/79


Ћуприја


Сење






10.


Црква св. Стефана Лазарица са Крушевачким градом


Споменик културе 
СРС 14/79


Крушевац


Крушевац






11.


Манастир Љубостиња


Споменик културе 
СРС 14/79


Трстеник


Прњавор






12.


Спомен-парк


Знаменито место 
СРС 28/83


Краљево


Краљево


Стрељаним у Краљеву 1941




13.


Манастир Жича


Споменик културе 
СРС 14/79


Краљево


Крушевица






14.


Манастир Студеница


Споменик културе 
СРС 14/79


Краљево


Студеница






15.


Средњовековни град Маглич


Споменик културе 
СРС 14/79


Краљево


Маглич


Налази се у Ибарској клисури, око 20 km јужно од Краљева




16.


Манастир Ђурђеви Ступови


Споменик културе 
СРС 14/79


Нови Пазар


Врболази


Налази се на брду изнад Новог Пазара




17.


Петрова црква


Споменик културе 
СРС 14/79


Нови Пазар


Нови Пазар






18.


Манастир Сопоћани


Споменик културе 
СРС 14/79


Нови Пазар


Дољани






19.


Остаци средњовековног града Рас


Споменик културе 
СРС 14/79


Нови Пазар


Бубреговићи


Споменичка целина која обухвата Утврђење – Градину, подграђе, Трговиште и некрополу




20.


Стара чаршија


Просторна култ.-ист. целина
СРС 14/79


Нови Пазар


Нови Пазар


Обухвата Улицу Првог маја




21.


Стари Рас са Сопоћанима


Просторна култ.-ист. целина, Споменик културе 
СРС 47/87


Нови Пазар


Нови Пазар


Уписано у списак „Светске културне баштине”




22.


Манастир Градац


Споменик културе СРС 14/79


Рашка


Градац






Табела 27. Утврђена непокретна културна добра од великог значаја (2010. године)






Назив НКД од великог значаја


Врста НКД


Општина 


Насељено место


Напомена






1.


Пећина Рисовача


Археолошко налазиште
СРС 28/83


Аранђеловац


Аранђеловац






2.


Градац


Археолошко налазиште
СРС 28/79


Баточина


Градац


Налази се на путу Баточина – Крагујевац на десној обали реке Лепенице




3.


Средњовековни град Борач


Споменик културе
СРС 28/83


Кнић


Борач


Црква св. Арханђела, град, старо гробље




4.


Средњовековни град Сребреница


Споменик културе
СРС 28/83


Крагујевац


Страгари


Град са црквом Петковицом




5.


Грађевине из времена Обреновића


Споменик културе
СРС 14/79


Крагујевац


Крагујевац


Споменичка целина из времена Обреновића, стара црква, Амиџин конак, кнез Михајлов конак




6.


Зграда Гимназије


Споменик културе
СРС 14/79


Крагујевац


Крагујевац






7.


Зграда Старе Скупштине


Споменик културе
СРС 14/79


Крагујевац


Крагујевац






8.


Зграда Ливнице са ковачницом


Споменик културе
СРС 14/79


Крагујевац


Крагујевац
у комплексу ВТЗ






9


Манастир Вољача


Споменик културе
СРС 14/79


Крагујевац


Страгари






10.


Манастир Благовештење Рудничко


Споменик културе
СРС 14/79


Крагујевац


Страгари






11.


Црква св. Николе


Споменик културе
СРС 14/79


Крагујевац


Рамаћа






12.


Манастир Драча


Споменик културе
СРС 14/79


Крагујевац


Драча






13.


Старо градско језгро


Просторна култ.-ист. целина, СРС 14/79


Крагујевац


Крагујевац


Захвата део ул. Маршала Тита, од Трга „Крст” до Цара Лазара, Лоле Рибара, 27. марта




14.


Црква брвнара


Споменик културе
СРС 14/79


Рача


Рача






15.


Црква св. Николе


Споменик културе
СРС 28/83


Топола


Шаторња






16.


Александров поткоп у Сењском руднику


Споменик културе
СРС 14/79


Деспотовац


Сењски рудник






17.


Манастир Сисојевац


Споменик културе
СРС 14/79


Параћин


Сисевац






18.


Група цркава и локалитета у долини реке Црнице


Споменик културе
СРС 28/83


Параћин


Поповац, Забрега, Лешје, Извор


Град Петрус, црква Петруша–Блага Марија, црква св. Јована Главосека, Намасија, Цркве св. Богородице, Манастир св. Петка




19.


Кућа Стевана Синђелића


Споменик културе
СРС 14/79


Свилајнац


Грабовац






20.


Шанчеви из I српског устанка


Споменик културе
СРС 14/79


Ћуприја


Иванковац






21.


Манастир Дренча


Споменик културе
СРС 14/79


Александровац


Дренча






22.


Манастир Руденица


Споменик културе
СРС 14/79


Александровац


Руденица






23.


Пољана Лукаревина


Просторна култ.-ист. целина, СРС 28/83


Дренча


Пољана






24.


Средњовековни град Козник


Споменик културе
СРС 14/79


Брус




18 km западно од Александровца




25.


Црква св. Стефана (Манастир Милентија)


Споменик културе
СРС 28/83


Брус


Осредци






26.


Место стрељаних жртава са гробницом и црквом у Кривој Реци на Копаонику


Споменик културе
СРС 14/79


Брус


Крива Река


Споменичка целина: место стрељаних 1942. године, гробница и црква




27.


Манастир Наупаре


Споменик културе
СРС 14/79


Крушевац


Наупаре






28.


Зграда Окружног начелства


Споменик културе
СРС 14/79


Крушевац


Крушевац,
Пана Ђукића 1






29.


Грчки шор


Просторна културно исторјиска целина, СРС 14/79


Крушевац




Обухвата Улицу Вука Караџића




30.


Симића кућа


Споменик културе
СРС 28/83


Крушевац








31.


Слободиште


Споменик културе
СРС 28/83


Крушевац








32.


Манастир Велуће


Споменик културе
СРС 14/79


Трстеник


Велуће






33.


Катића кућа


Споменик културе
СРС 14/79


Трстеник


Трстеник, Маршала
Тита 17






34.


Средњовековни град Сталаћ


Споменик културе
СРС 14/79


Ћићевац


Сталаћ






35.


Мојсињски манастири и цркве


Споменик културе
СРС 28/83


Ћићевац 
(Ражањ)


Прасковче, Браљина, Сталаћ, Стеванац, Јаковац, Под Сталаћким градом


Манастир св. Роман, црква св. Николе, црква св. Аранђела, црква св. Марка, црква св. Јована, црква св. Духа




36.


Чајкино брдо


Просторна култ.-ист. целина, СРС 47/87


Врњачка Бања


Врњачка Бања






37.


Дворац Белимарковића


Споменик културе
СРС 28/83


Врњачка Бања


Врњачка Бања






38.


Група цркава у околини манастира Студенице


Споменик културе
СРС 28/83


Краљево


Ушће, Река засеок, Палеж, Врх, Савово, Савово, Милићи, Жељезница, Косурићи, Долац


Црква св. Николе, Црква св. Ђорђа, Горња Савина испосница, Доња Савина испосница, Црква св. Алексеја, Црква св. Димитрија, Црква св. Катарине, Црква св. Богородице




39.


Сеничића кућа


Споменик културе
СРС 28/83


Краљево


Печеноге






40.


Црква брвнара са гробљем у Цветкама


Споменик културе
СРС 14/79


Краљево


Цветке






41.


Господар Васин конак


Споменик културе
СРС 14/79


Краљево


Краљево,
Карађорђева 3






42.


Зграда основне школе „IV Краљевачки батаљон”


Споменик културе
СРС 14/79


Краљево


Краљево,
Војводе Степе 2






43.


Група црква у околини манастира Сопоћана


Споменик културе
СРС 28/83


Нови Пазар


Попе, Доиновићи, Штитари, Јаначко Поље, Живалићи, Пурће


Црква св. Петра и Павла, Црква Мариница, Црква св. Николе, Црква св. Димитрија, Црква св. Лазара, Црква Лазарица




44.


Средњовековни град Јелеч


Споменик културе
СРС 14/79


Нови Пазар


Грубетић Војковиће






45.


Новопазарска тврђава


Споменик културе
СРС 14/79


Нови Пазар


Нови Пазар






46.


Амир-агин хан


Споменик културе
СРС 14/79


Нови Пазар


Нови Пазар
Р. Бурџевића 2






47.


Стари амам


Споменик културе
СРС 14/79


Нови Пазар


Нови Пазар
7. јула 24






48.


Алтум-алем џамија


Споменик културе
СРС 14/79


Нови Пазар


Нови Пазар
1. маја 79






49.


Стара Павлица


Споменик културе
СРС 14/79


Рашка


Павлица






50.


Црква Нова Павлица


Споменик културе
СРС 14/79


Рашка


Павлица






51.


Манастир Кончулић


Споменик културе
СРС 28/83


Рашка


Кончулић






52.


Црква св. Николе


Споменик културе
СРС 47/87


Рашка


Баљевац






53.


Црква св. Николе


Споменик културе
СРС 47/87


Рашка


Шумник






54.


Манастир Црна Река


Споменик културе
СРС 14/79


Тутин


Рибариће






55.


Црква св. Петра и Павла


Споменик културе
СРС 28/83


Тутин


Тутин






56.


Манастир Јошаница


Споменик културе
СРС 14/79


Јагодина


Јошанички Прњавор






На подручју Просторног плана, осим у мањем обиму, нису остварене интеррегионалне везе. Једини међународни пројекат промоције културног наслеђа јесте пројекат „Трансроманика” који спаја европско наслеђе романичког периода. Трансроманика је европска културно туристичка рута која повезује споменике десет европских региона (Немачке, Аустрије, Италије, Француске, Шпаније, Словеније), а од новембра 2007. године и споменике у Републици Србији. Манастири Жича, Студеница, Градац, Ђурђеви Ступови и Сопоћани чине део ове културно туристичке руте. Савет Европе је уврстио Трансроманику у програм Главни европски путеви културе, јер повезује и промовише заједничко наслеђе Европе.
Значајно споменичко наслеђе које је могуће повезати у јединствен систем, у циљу афирмације и презентације културне баштине овог подручја:
– групацијa културног споменичког наслеђа долине Ибра – манастири и стари градови из времена средњевековне Српске државе, од Краљева до Новог Пазара;
– група манастира на подручју средњег Поморавља, од села Гложане (општина Свилајнац) узводно, на десној обали Велике Мораве – манастири: Томић, Добреш, Девесиње, Радешин, Ивковић, Златенац и Миљков манастир (Буковица);
– групација средњевековних сакралних објеката и утврђења Петрушке области (град Петрус, манастир Сисојевац, Блага Марија Петрушка, Намасија и друго);
– групацијa културног споменичког наслеђа формирања модерне српске државе (од оријента ка западу) – споменичко наслеђе које је у вези са владавином династије Обреновић (Крагујевац) и Карађорђевић (Топола, Рача);
– група споменичког наслеђа и обележја другог светског рата – места страдања становништва у другом светском рату (Спомен парк „21. октобар” и друго);
– мрежа средњевековних утврђења (градова) – Рас, Маглич и други;
– мрежа центара народног градитељства (заснована на резултатима истраживачког пројекта „Атлас народног градитељства”), уз примену модела активног етно-парка.
Услови чувања, одржавања и коришћења и мере заштите за подручје Шумадијског, Поморавског, Рашког и Расинског управног округа добијени од Републичког завода за заштиту споменика културе – Београд:
– мере техничке заштите и други радови на споменицима културе, односно њиховој заштићеној околини могу се издвојити само под условима и на начин утврђен Законом о културним добрима („Службени гласник РС”, бр. 71/94, 52/11 – др. закон, 52/11 – др. закон и 99/11 – др. закон); 
– на утврђеним културним добрима и добрима која уживају претходну заштиту не може се вршити раскопавање, рушење, преправљање, прекопавање или било какви радови који могу да наруше својства културног добра без претходно утврђених услова и сагласности;
– забрањује се коришћење или употреба непокретних културних добара на овом подручју у сврхе које нису у складу са њиховом природом, наменом и значајем, или на други начин који може да доведе до њиховог оштећења;
– изградња инфраструктуре, индустријских, јавних и комерцијалних објеката и постројења, извођење земљаних, рударских и геоистраживачких радова, изградња стамбених и помоћних објеката, пошумљавање простора у заштићеној околини непокретног културног добра врши се под условима који се утврђују по сваком појединачном захтеву у Заводу за заштиту природе Србије и Републичком заводу за заштиту споменика културе сходно законској процедури;
– реконструкција, одржавање постојећих и изградња нових стамбених и помоћних објеката потребних за пољопривредну производњу и становање житеља насељених места у оквиру заштитом обухваћеног простора непокретног културног добра дозвољава се искључиво на већ постојећим локацијама, односно на локацијама утврђеним другим планским документом;
– забрањује се отварање каменолома и извођење земљаних и других радова којима се мења морфологија терена и мења пејзаж у широј околини непокретног културног добра;
– превођење свих надземних инсталација у заштићеној околини непокретног културног добра дозвољава се под условима који се утврђују по сваком појединачном захтеву у Заводу за заштиту природе Србије и Републичком заводу за заштиту споменика културе сходно законској процедури;
– уколико се приликом пољопривредних или других радова наиђе на материјалне остатке прошлости – добра која уживају претходну заштиту према Закону о културним добрима – радови морају да буду прекинути и о томе да се обавести надлежни завод за заштиту споменика културе. Ова добра се не смеју оштетити или уништити. После валоризације таквог добра може се предложити измена режима на тој и околним парцелама;
– неопходно је обавити даљу евиденцију, валоризацију, заштиту кроз израду техничке документације, израду програма конзервације ревитализације и презентације и утврдити нову категоризацију за поједина културна добра.
Посебне мере заштите обухватају заштићену околину непокретних културних добара, у којима се дозвољавају мере засноване на условима или планским решењима институција надлежних за заштиту, уређење и презентацију културних добара и природе:
– забрањује се изградња индустријских објеката, индустријске инфраструктуре и хидротехничких објеката који могу нарушити културно-историјски пејзаж или променити услове коришћења простора или променити микро-климатске услове, а нарочито колских путева, осим у складу са утврђеним општим условима;
– обезбедити одржавање природних карактеристика простора;
– у циљу презентације појединачних непокретних културних добара, естетског побољшања и уређења простора, потребно је предвидети израду одговарајућих планова детаљне регулације за заштићене околине и пројектну документацију уз сагласност надлежног завода за заштиту споменика културе и Завода за заштиту природе Србије за појединачна културна добра.
 У просторним плановима за насеља са заштићеним историјским целинама потребно је у највећој могућој мери задржати и ревитализовати историјску матрицу језгра насеља, а измене структуре и типологије постојећих објеката функционалним повезивањем у веће просторне целине, због губитка идентитета није оправдано. Изградњу у неизграђеним деловима језгра реализовати интерполацијама уважавајући начело типолошке реконструкције, а на основу конзерваторских студија, документације и услова.
Ради задржавања стамбене функције историјских делова насеља у случају интерполације нових објеката у историјске целине, неопходно је планирати више од 50% њихове површине за стамбену намену, а пословну намену омогућити у приземљима постојећих и нових објеката. Услови овог става се не односе на хотеле и грађевине јавне и друштвене намене.
За захвате унутар просторно културно-историјских целина (ПКИЦ) потребно је примењивати смернице из конзерваторских документација, а уколико иста не постоји потребно је истражити, уочити и заштитити архетипске појаве у простору, подстицати обнављање и заштиту изворних градитељских облика.
Ови простори уређују се стварањем мреже насеља у којима се планским приступом развијају локалне традиције и очување етнолошких вредности, уз очување животности насеља.
2.4.4. Заштита од интереса за одбрану земље и заштита од природних непогода
Савремен концепт заштите и управљања полази од чињенице да је на свим нивоима и у свим фазама планирања потребно дефинисати прихватљив ниво ризика од природних непогода, па затим системом превентивних, организационих и других мера и инструмената интервенисати у циљу спречавања њиховог настанка, односно смањивања последица непогода на прихватљив ниво.
Да би се могла извршити правилна процена степена повредивости простора, односно ограничења за његово коришћење, потребно је приступити изради катастра угрожености простора од природних непогода у функцији просторног планирања. На бази сазнања и истраживања направила би се листа тачака (зона) могућих ризика, вероватноће појављивања, обима последица и на основу тога дефинисање планова заштите и приоритета заштите у планирању простора Републике Србије.
Шумадијски, Поморавски, Рашки и Расински управни округ нису, до сада, имали јасно дефинисану политику заштите од природних непогода, већ се овај проблем решавао или кроз секторске студије за поједине врсте непогода или као саставни део разних планских докумената (који најчешће нису били усаглашени по питању ове проблематике). Због тога, неопходно је у наредном периоду донети стратегију интегралне заштите од природних непогода, која би уз одговарајуће планске и друге потребне мере и инструменте, морала бити подржана адекватном законском, просторно-планском, урбанистичком и техничком регулативом, нарочито у вези са политиком коришћења земљишта, изградње објеката и техничке инфраструктуре.
Стратегија интегралне заштите од природних непогода је посебно неопходна у Шумадијском, Поморавском и Рашком управном округу с обзиром на проценат потенцијалне угрожености територије у односу на укупну територију ових управних округа (у Шумадијском преко 80%, у Поморавском 74,25%, односно у Рашком 60,08%). Посебно је индикативно да на највећем делу територија ових округа долази до мултипликације природних непогода на истом простору, односно до потенцијалног здруженог дејства, што у практичном може довести до великих губитака људских живота и материјалних добара. Близина сеизмогених зона које могу генерисати земљотресе макросеизмичког интензитета преко 8о (око 40% укупне територије Просторног плана за сва четири округа), посебно упозорава на подручја где су реално могуће и сеизмотектонске деформације у терену, то јест различити видови и појаве нестабилности, као и појаве ликвефакције (пример Краљевачки земљотрес из 2010. године). Такође, искуства из 2005. и 2006. године, када су екстремне падавине и нагло топљење снега током пролећа изазвале значајне поплаве у овим управним окрузима праћене активирањем и реактивирањем клизишта и одроњавањем, указују на неопходност и хитност доношења концепције заштите од природних непогода кроз нижа планска документа и стриктно поштовање препорука дефинисаних Просторним планом.
Концепција заштите од природних непогода мора се заснивати на:
– успостављању и јачању система за управљање сеизмичким ризиком;
– изради интегралног информационог система о природним непогодама чији би саставни део био везан за макро и микросеизмичку активност;
– припреми и организовању превентивних мера одбране на основу реалног система мониторинга на најугроженијим локацијама;
– изради интегралног информационог система о природним непогодама;
– дефинисању безбедне површине на слободним просторима које би евентуално представљале зоне евакуације и склањања становника;
– имплементацији савременог експертског система за подршку у одлучивању (софтверски пакет DSS-Decision Support System), у циљу обезбеђења оптималне координације и синхронизације свих активности на спречавању непогода, или ублажавању њихових последица.
Табела 28. Површине угрожене природним хазардима




Административна јединица


Површина 
[km²]


Најугроженијехазардима [km²]


Удео у укупнојповршини [%]




Шумадијски управни округ


2.378,76


1.902,99


80,00




Поморавски управни округ


2.600,39


1.930,72


74,25




Расински управни округ


2.668,15


1.603,11


60,08




Рашки управни округ


3.925,39


918,56


23,40




Укупно


11.572,68


6.355,39


54,92





Концепција коришћења и уређења простора у обухвату Просторног плана од интереса за одбрану земље заснива се на следећим пропозицијама:
1) Непосредни појас заштите уз државну границу са Црном Гором је под режимом контролисаног и ограниченог коришћења и у надлежности Министарства унутрашњих послова. У дубини од 300 м на територији Републике Србије не предвиђа се изградња објеката који би ометали безбедност и довели у питање видљивост граничне линије, што се односи и на нове засаде високог растиња и пољопривредних култура.
2) Простор у обухвату копнене зоне безбедности (КЗБ) ширине 5.000 m третирати као подручје од посебног значаја за одбрану земље. Пре приступања изради планске документације хијерархијски нижег нивоа и изради техничке документације и изградње инфраструктурних и привредних објеката у КЗБ обавезно је прибављање мишљења Министарства одбране. Простор око војних објеката и комплекса који се налазе у овој зони, а сматрају се привременим, имају посебну намену и третман зоне забрањене градње, која подразумева забрану било какве градње.
3) Око комплекса са статусом „перспективан” утврђују се зоне просторне заштите, које су условљене њиховом наменом и прописују се због безбедности околине од ових комплекса и активности у њима, у циљу заштите становништва и материјалних добара. Зоне третирати као простор са посебним режимом коришћења, уређења и изградње, а правилима уређења дефинишу се као:
– зоне забрањене изградње – са потпуном забраном било какве градње;
– зоне контролисане градње – за које је обавезна сагласност Министарства одбране;
– зоне санитарне заштите – подразумева зону заштите земљишта од загађивања као и забрану изградње објеката.
4) За комплексе са статусом „није перспективан” и „Мастер план” може се скинути статус посебне намене. Будућа намена ових комплекса одредиће се плановима нижег нивоа, након отуђења и регулисања имовинско правних односа. Просторним планом се предлаже да приоритет има јавна намена ових објеката, а у складу са интересима локалне самоуправе, Републике Србије и других заинтересованих субјеката. Реализација планских решења условљена је коначним регулисањем имовинско правних односа са будућим власником или корисником.
5) За комплекс Аеродрома „Лађевци” дефинише се зона ограничене градње. Приликом планирања и изградње објеката у зони просторне заштите око аеродрома, обавезно је поштовати одредбе Закона о ваздушном саобраћају („Службени гласник РС”, бр. 73/10, 57/11 и 93/12), као и других законских и подзаконских аката која се односе на планирање, висину, изградњу и обележавање објеката, инсталација и препрека у зонама аеродрома. За део комплекса посебне намене аеродром Лађевци промена статуса односи се на могућност цивилног коришћења уз поштовање услова и ограничења изградње Директората цивилног ваздухопловства Републике Србије. 
Систем организовања и функционисања цивилне заштите у ванредним ситуацијама гради се око следећих елемената: превентива, односно спречавање опасности; руковођење у кризној ситуацији односно активирање и спровођење планова спасавања од стране надлежних органа власти на националном, регионалном и локалном нивоу; руковођење у посткризном периоду, односно мере и активности повратка у нормално стање. У том смислу, надлежни органи се придржавају следећих принципа:
– да су утврђене мере заштите у ванредним ситуацијама, на свим нивоима, усаглашене са могућностима и средствима која су на располагању органима и јединицама цивилне заштите и другим релевантним службама;
– да руковођење мерама заштите и спасавања у ванредним ситуацијама координира један орган коме су додељена јавна овлашћења, под окриљем државе (служба цивилне заштите);
– да је цивилна заштита орган координације који, функционишући у међуресорном контексту, руководи вишеструким, вишеслојним и разноврсним мерама и активностима усмереним на спасавање живота, имовине и животне средине.
Заштита становништва, материјалних и културних добара и животне средине од ратних дејстава, елементарних непогода и других несрећа и опасности планира се у складу са извршеном проценом угрожености и повредивости територије. На основу Закона о ванредним ситуацијама („Службени гласник РС”, бр. 111/09, 92/11 и 93/12), јединице локалних самоуправа, на основу процене угрожености, доносе план заштите и спасавања у ванредним ситуацијама, а у складу са Националним планом заштите и спасавања у ванредним ситуацијама.
Управа за ванредне ситуације Министарства унутрашњих послова штити и спасава људе, материјална добра и животну средину од елементарних непогода, механичко-технолошких несрећа и катастрофа, последица тероризма, ратних и других већих несрећа, обезбеђује континуирано функционисање државних органа, органа локалне самоуправе, јавних предузећа, служби и привредних друштава у ванредним ситуацијама, преко следећих задатака: припреме државних органа, органа локалне самоуправе, привредних друштава и јавних служби за функционисање у рату и миру, едукације и оспособљавања становништва, превенције, осматрања и обавештавања, и координације активности са осталим институцијама значајним за деловање у ванредним ситуацијама.
2.4.5. Заштита природних добара
Општи принципи заштите природе на планском подручју усклађени су са ширим секторским принципима у интегралној и комплексној области заштите животне средине Републике Србије. Сви принципи на којима је заснована заштита природе полазе од уважавања критеријума научне идентификације и инвентаризације разноврсности и бројности природних вредности, њихове одрживости (подједнако биотичких и абиотичких), стања угрожености и осетљивости и обновљивости ресурса.
Основне пропозиције заштите природе, биодиверзитета, геонаслеђа и разноврсности предела су:
– утврђивање реалног стања вредности, квалитета и угрожености простора као ресурса, и након тога утврђивање приоритета за заштиту, ревитализацију, санацију, коришћење и унапређење;
– заустављање или умањење активности које воде ка осиромашењу и деградацији потенцијала биодиверзитета и геодиверзитета;
– обезбеђивање имплементације принципа одрживог развоја у циљу заустављања губитака природних ресурса и подстицање њихове ревитализације;
– заустављање антропогених притисака на вредности биодиверзитета и геодиверзитета, не само на оне које су већ заштићене, или се налазе у поступку заштите, већ и на оне вредности које су им просторно и функционално комплементарне;
– успостављање интегралног и ефикасног система заштите и одрживог коришћења биодиверзитета и геодиверзитета Републике Србије, који ће одговарати постављеним националним стратешким оквирима, али истовремено бити и усаглашени са међународним критеријумима.
На анализираном подручју као простори највеће осетљивости идентификована су природна добра од изузетног националног, али и међународног значаја (НПК, ПП „Голија”, део ПП „Голија”, који има статус Резервата биосфере „Голија – Студеница”, као и будућа заштићена природна добра Кучајске планине, Мокра гора – Проклетије и друго). Ова природна добра уједно припадају и високопланинским, односно планинским пределима, чија је осетљивост екосистема посебно изражена. У контексту претходног, важно је истаћи да како се нека од наведених природних добра налазе само у свом делимичном обухвату на подручју Просторног плана, концепција будућег развоја простора мора бити синхронизована са концепцијама будућег развоја како суседних региона, тако и држава (гранични положај са Албанијом и Црном Гором). Посебно је деликатна политика заштите будућег природног добра Мокра гора – Проклетије, чије су природне вредности већ интегрисане у заштиту на основу неких међународних програма и еколошких мрежа (EMERALD, IBA, IPA и PBA). 
Табела 29. Елементи еколошке мреже Републике Србије




Еколошки значајно подручје




Бр.


Назив


Просторни обухват






36


Акумулација Гружа


подручје значајно за птице




38


Брзанско Моравиште


СРП Брзанско Моравиште (у поступку заштите)




46


Кучајске планине


СтПр Клисура реке Ресаве
СтПР Клисура реке Суваје
ПП Кучајске планине (у поступку заштите)
Кучајске планине – EMERALD RS0000055
Ресавска клисура – подручје значајно за птице




49


Горње Поморавље


Горње Поморавље – IBA RS030IBA




51


Мојсињске планине и Сталаћка клисура


Мојсињске планине и Сталаћка клисура (у поступку заштите као ПИО)




52


Осредак


Осредак (у поступку заштите СРП)




53


Каленић


СтПР Каленић




54


Врх Жељина-Плошка чука


СтПР Врх Жељина – Плошка чука




55


Гоч


СтПр Брезна
Гоч – Гвоздац (у поступку заштите СРП)
Гоч-Студена-Столови – PBA 08 (део)




56


Клисура Ибра


Клисура Ибра – IPA




70


Пештер


Пештерско поље (у поступку заштите)
Пештер – EMERALD RS0000037
Пештер – IPA
Пештер – IBA RS028IBA
Пештерско поље – Рамсарско подручје 3RS006




72


Голија


ПП Голија
Голија – EMERALD RS0000030
Голија – IPA
Голија – IBA RS029IBA
Голија – PBA 09




73


Рас – Сопоћани


Рас – Сопоћани (у поступку заштите ПИО)




74


Рогозна


Рогозна – IPA




75


Копаоник


НПК
Копаоник – EMERALD RS0000002
Копаоник – IPA
Копаоник – IBA RS032IBA
Копаоник – PBA 16
Ибарска клисура – PBA 12




76


Ћелије


Ћелије (у поступку заштите ПИО)




77


Прокоп


СтПР Прокоп
Прокоп – EMERALD RS0000044




100


Проклетије


СтПР Белег
СтПР Каљевица
СтПР Поглед
НП Проклетије (у поступку заштите)
Проклетије – EMERALD RS0000004
Проклетије – IPA
Проклетије – IBA RS034IBA
Метохијске Проклетије – PBA 21




Еколошки коридори




1.


Еколошки коридор од међународног значаја


Велика и Јужна Морава и њихов приобални појас




2.


Еколошки коридор од националног значаја


Западна Морава и њен приобални појас




3.


Еколошки коридори од регионалног значаја


Ресава, Рибница, Раваница, Црница, Грза, Кубршница, Јасеница, Рача, Лепеница, Осаница, Каленићка река, Западна Морава, Расина, Гружа, Ибар, Рибница, Лопатница, Студеница, Јошаница, Рашка, Видрењак, Рибарска река и њихов приобални појас




4.


Еколошки коридори од локалног значаја


мањи водотоци у природном и полуприродном стању, канали са полуприродном вегетацијом и други предеони елементи (појасеви високог зеленила који повезују шумска станишта, рубна станишта, живице, међе, кошанице, пашњаци и влажни екосистеми са очуваном или делимично измењеном вегетацијом унутар културног предела) који повезују еколошки значајна подручја




Станишта строго заштићених врста




1.


Клисура Годуље


станиште строго заштићених биљних врста Achillea serbica, Ramonda serbica и бројних других ендемичних врста




2.


Гледићке планине


станиште строго заштићене врсте божура P. corallina




3.


Горње Поморавље (IBA)


станиште строго заштићене врсте птица обична чигра (Sterna hirundo)




4.


Долина Мораве између Баточине и Свилајнца 


станиште строго заштићене врсте црна рода (Ciconia nigra)




5.


Клисурски делови долине Ибра и притока


станиште строго заштићених врста сиви соко (Falco pergrinus) и сури орао (Aquila chrysaetos)




6.


Пештерско поље (Тутин)


станиште строго заштићене врсте еја ливадарка (Circus pygargus)




7.


Шумско подручје Голије, Копаоника и Мокре Горе (Тутин)


станиште строго заштићених врста велики тетреб (Tetrao urogallus), гаћаста кукумавка (Aegolius funereus), мала сова (Glaucidium passerinum) и тропрсти детлић (Picoides trydactylus




Угрожени таксони




1.


Аранђеловац, Белосавци
Јагодина, Крива бара


шиљата зука (Schoenoplectus mucronatus (L.) Palla)




2.


Гружа, Гривац


густо таласиње (Groenlandia densa (L.) Fourr)




3.


ЈЛСУ Крагујевац


шалтевортов рогоз (Typha shuttleworthii Koch&Sonder)




4.


ЈЛСУ Јагодина, В. Морава


таксон лоптаста шаша (Cyperus rotundus L)




5.


ЈЛСУ Рашка, Ибар


мали јединац (Sparganium natans L)




Табела 30. Заштићена подручја




Природно добро


Општина


Површина(hа)


Година 
заштите






Национални парк




Копаоник


Рашка, Брус


11.809,91


1981.




Парк природе




Голија


Ивањица, Краљево, Рашка, Нови Пазар, Сјеница


75.183,00


2001.




Предео нарочите природне лепоте *




Ресава


Деспотовац, Стрмостен, 
Јеловац


10.000,00


1957.




Општи резерват природе




Винатовача


Деспотовац, Ресавица


37,43


1995.




Прокоп


Крушевац, Вуци


5,91


2008.




Строги резерват природе *




Клисура реке Ресаве


Деспотовац, Ресавица


884,65


1974.




Клисура реке Суваје


Деспотовац, Јеловац


258,91


1974.




Каленић


Рековац, Каленићки Прњавор


2,00


1974.




Брезна


Краљево, Гоч




1969.




Врх Жељина – Плочка чука


Александровац, Плоча


19,68


1985.




Каљавица


Тутин, Западни Мојстир


15,00


1954.




Поглед


Тутин, Дрљаге


16,95


1980.




Белег


Тутин, Драга


10,50


1980.




Научно-истраживачки резерват




Лојаник


Краљево, Матарушка Бања


5,00


1963.




Споменици природе 




Рогот


Баточина


290,95


2009.




Споменици природе – објекти геонаслеђа




Рисовача


Аранђеловац


13,00


1995.




Радошева пећина


Деспотовац, Стрмостен




1949.




Велика Атула–Витанова кристал. пећина


Деспотовац, Стрмостен




1949.




Велико врело


Деспотовац, Стрмостен




1981.




Водопад Лисине


Деспотовац, Стрмостен


10,00


1995.




Ресавска пећина


Деспотовац, Јеловац


10,86


1995.




Вртачеље


Деспотовац, Јеловац




1974.




Бушан камен


Деспотовац, Стрмостен




1978.




Раваничка пећина


Ћуприја, Сење




1951.




Годовска пећина


Тутин, Годово


5,27


2007.




Промуклица


Тутин, Островица




1980.




Споменици природе ботаничког карактера




Парк Буковичке бање


Аранђеловац








Храст цер – Загус запис **


Аранђеловац, Гараши




2005.




Лукића храст **


Аранђеловац, Раниловић


0,06


1995.




Паркови Врњачке бање


Врњачка Бања








Храст Расина


Врњачка Бања, Вранеши


0,09


2010.




Црни бор у парку Врњачке бање


Врњачка Бања


0,02


1966.




Група стабала „Пет храстова”


Врњачка Бања


0,10


1995.




Два стабла храста лужњака 


Врњачка Бања, Врњци


0,07


1995.




Парк Учитељске школе


Јагодина


1,67


2004.




Градски парк Ђурђево брдо


Јагодина


5,35


2004.




Храст Коче капетана


Јагодина, Кочино село


0,13


1997.




Стабло храста лужњака


Јагодина, Коларе




1970.




Брђанка – дивља крушка


Крагујевац, Белошевац


0,15


2003.




Стабло храста лужњака Обрва


Краљево, Обрва


0,06


2001.




Стабло храста лужњака


Краљево, Ратина


0,003


1997.




2 стабла храста лужњака код ман. Жича


Краљево, Жича


0,34


1997.




Стабло црног бора у клисури реке Ибар


Краљево, Церје


0,01


1997.




Стабло храста лужњака у селу Ковачи


Краљево, Ковачи


0,05


2003.




Стари храст у Годачици


Краљево, Годачица


0,97


2003.




Стабло букве на планини Гоч (стабло букве Прозорац)


Краљево








Стабло горског јавора на Гочу


Краљево, Каменица








Самаилски крајпуташки храстови


Краљево, Самаила


0,79


2004.




Буковички храст запис


Краљево, Буковица


0,05


2004.




Стабло зеленике (божиковине)


Краљево, Студеница




1970.




Стабло храста лужњака у месту Бела Вода


Крушевац, Бела Вода




1991.




Храст Расина


Крушевац, Липовац








Стабло храста лужњака


Крушевац, Липовац




1969.




Група стабала храста лужњака и цера у порти цркве Св. преображење


Крушевац, Јабланица




1981.




Заштићени простори културно-историјских вредности




Меморијални природни споменик Орашац


Аранђеловац, Орашац




1970.




Меморијални природни споменик Градиште


Рача, Вишевац




1987.




Непосредна околина споменика културе Собрашница


Крагујевац, Лужнице




1988.




Меморијални природни споменик Мијајлова јама


Деспотовац, Сењски рудник


7,75


1978.




Манастир Манасија


Деспотовац


243,60






Манастир Студеница


Краљево, Ушће, Засад, Брезова, Долац


269,34


1988.




Манастир Наупаре


Крушевац, Наупаре


113,20


1994.




Манастир Љубостиња


Трстеник, Прњавор


113,13


1991.




Парк Опленац **


Топола


83,00


1967.




Иванковац


Ћуприја, Иванковац


74,09


1990.




* заштићени објекат на основу Закона пре 1991. године 
** природна добра за која је дат предлог за укидање статуса заштите
Како по својој суштини концепција заштите природних вредности не може бити генерализована у простору, тако се сем констатације да су на подручју обухваћеним Просторним планом заштићена природна добра просторно неравномерно распоређена, у правцу реализације политике равномерног размештаја заштићених природних добара не уочава се могућност побољшања затеченог стања. Нова природна добра заштићена по националним критеријумима, немогуће је проглашавати уколико на одређеном простору не постоје адекватне природне вредности. Тако ће и диспропорција између управних округа изражена преко површина заштићених природних добара и њиховог броја и на даље бити присутна. Ипак, та чињеница не представља ограничење у просторном развоју планског подручја у целини, јер се циљеви развоја планског подручја на основу политике заштите природе не заснивају на подстицању конкурентних односа између управних округа, већ јачању сарадње и заједничких напора заснованих на експертским решењима у процесу заштите, очувања, унапређења, промовисања и валоризације природних вредности у складу са принципима одрживости. 
Адекватним експертским и интегралним приступом постојећи и будући рад на заштити природе можемо посматрати као развојни потенцијал Шумадијског, Поморавског, Рашког и Расинског управног округа у целини. Планске активности на заштити природе у овом округу имају своје упориште поред експертских планова заштите који су предвиђени од стране Завода за заштиту природе Србије и у документима као што су Стратегија просторног развоја Србије и ППРС. Поред осталог, у ППРС посебно је истакнута важност заштите високопланинских подручја националног значаја. На подручју обухвата Просторног плана, са територије Рашког и Расинског управног округа у овом контексту се издваја већ заштићен простор НПК и њему функционално блиских планинских система Жељина, Стола и Гоча, ПП „Голија” (са Радочелом и Чемерном) и Мокра Гора са делом Пештерске висоравни која ће представљати интегрално заштићен простор Проклетија (са Јуничком планином, Богићевицом, Копривником, Хајлом и Жљебом) до 2014. године. Такође, и јужна подгорина Копаоника која улази у заштитну зону националног парка, а административно припада општини Лепосавић, предмет је фокусиране заштите у планском периоду. Са подручја који припада Поморавском управном округу као приоритет заштите високих планина до 2014. године издваја се простор Кучајских планина, односно будућег природног добра Бељаница – Кучај. 
На свим природним добрима која се налазе у поступку заштите забрањено је вршити било какве интервенције до доношења одговарајућег акта о заштити, у циљу очувања њихових примарних вредности. Доношењем акта о заштити прописаће се мере и активности на заштити које ће спроводити управљач, односно старатељ над природним добром. Обавезан део поступка проглашења заштите обухвата и одређивање категоризације природног добра које би према препорукама требало ускладити са међународном IUCN категоризацијом. 
Истовремено потребно је и:
1) Обезбедити заштиту и несметано остваривање функција у заштићеним подручјима на основу акта о заштити и у складу са успостављеним режимима заштите. Могуће је изводити радове и активности посебно из области енергетике, саобраћајне инфраструктуре, водопривреде, пољопривреде, туризма, спорта, рударства и заштите природе и заштите животне средине, чије је извођење забрањено прописаним режимима заштите, уколико се ради о пројектима од општег интереса и националног значаја и неопходно је прибавити услове заштите природе за радове и активности, односно извођење пројеката за које се спроводи или не спроводи поступак процене утицаја на животну средину;
2) У простору еколошке мреже и у обухвату Просторног плана потребно је прибавити посебне услове заштите природе од Завода за заштиту природе приликом израде следеће планске и техничке документације:
– промене хидролошког режима и пошумљавања; 
– истраживања и експлоатације минералних сировина;
– изградње/реконструкције инфраструктуре и објеката, постављања ветропаркова и других енергетских система;
– изградње или обнављања водопривредних (водних) објеката или постројења;
– регулације водотока и поплочавања обала, крчења вегетације дуж водотока и ревитализације напуштених позајмишта у приобаљу;
– уређења и грађења на ужем и ширем подручју приобаља коридора;
3) Обезбедити највиши ниво очувања хидрогеографских и свих других природних вредности објеката хидролошког наслеђа.
Табела 31. Природна добра која се налазе у поступку заштите




Природно добро


Општина


Предложена врста заштите




Шумадијски управни округ




Стабло храста сладуна


Аранђеловац, Тулеж


споменик природе – у поступку заштите




Рудник


Горњи Милановац, Крагујевац


у поступку заштите




Брзанско моравиште


Баточина, Јагодина


специјални резерват природе – у поступку заштите




Поморавски управни округ




Стабло храста лужњака на Јованом брду


Деспотовац, 
Плажане


споменик природе – у поступку заштите




Кучајске планине


Деспотовац


у поступку заштите




Комплекс језера 
Буљанка


Параћин, Сисојевац


решење о претходној заштити из 1997. године




Врело Грзе


Параћин, Грза


споменик природе – у поступку заштите




Рашки управни округ




Парк у Матарушкој 
бањи


Краљево, 
Матарушка Бања


споменик природе – у поступку заштите




Гоч – Гвоздац


Краљево


специјални резерват природе – у поступку заштите




Жељин


Александровац,
Краљево, Рашка


у поступку заштите




Столови


Краљево


у поступку заштите




Ђурђеви ступови


Нови Пазар


споменик природе обј. геонаслеђа – у поступку заштите




Рас – Сопоћани


Нови Пазар


предео изузетних одлика – у поступку заштите




Пештерско поље


Тутин


у поступку заштите




Мокра гора – Проклетије


Тутин и друго


у поступку заштите




Расински управни округ




Мојсињске планине и
Сталаћка клисура


Ћићевац, Крушевац


предео изузетних одлика – у поступку заштите




Осредак


Крушевац, Трстеник


у поступку заштите




Хидроакумулација 
„Ћелије”


Крушевац, Брус


предео изузетних одлика – у поступку заштите




Стабло храста лужњака


Крушевац


споменик природе – у поступку заштите




Храст запис царице 
Милице


Крушевац, Модрица


споменик природе – у поступку заштите




Табела 32. Идентификовани објекти хидролошког наслеђа




Извори и врела:


Врело Грзе
Врело Рашке
Врело Црнице (Кучајске планине)
Ђерекарско врело (пл. Хум)
Ђурђевица (Тројан, Пештерско поље)
Мало врело (планина Бељаница)




Термоминерални извори:


Бања Вољавча (Страгарска бања)
Два извора минералне воде у селу Одмење
Извор минералне воде Велуће (село Велуће, Крушевац)
Конаревачка слатина (Краљево)
Термоминерални извори Новопазарске бање




Изворишта – водни резервати (делови речних сливова):


Грза
Расина
Рашка
Ресава
Црница




Водопади и слапови:


Водопад Прскало (река Ресавица, Кучајске планине)
Ждраљички бук (Крагујевац)




Понорнице:


Велика Брезовица (Кучајске планине)
Делимеђска река (Коштам поље)
Ликова (Коштам поље)
Некудовска река (Кучајске планине)
Понорница у ували Речке I (планина Бељаница)
Савина река (планина Мокра гора)
Точиловска река (Коштам поље)




Језера:


Семетешко језеро (планина Копаоник)




Тресаве:


Вражја бара (Деспотовац)
Савина вода (планина Мокра гора)
Тресава на ободу Семетешког језера (планина Копаоник)
Тресава у ували Речке (планина Бељаница)
Тресава на планини Жељин
Тресаве у Пештерском пољу




3. Интеррегионалне и интрарегионалне функционалне везе и трансгранична сарадња
Један од међународних видова сарадње планског подручја одвија се преко Програма транснационалне сарадње за Југоисточну Европу, за период 2007–2013. година, финансијски подржан Инструментом за претприступну помоћ (IPA Instrument for Pre-accession Assistance). У оквиру тог програма постоје различити пројекти (један од њих на пример је европско партнерство са општинама јужне и југозападне Србије које помаже друштвено-економски развој 25 наших општина којима припадају и делови планског подручја; други је везан за подунавске земље – Заједничка свеобухватна стратегија за земље дунавског слива – ЕU Danube Strategy, и тако даље). Велики је број других пројеката у области привредне сарадње које подржава ЕУ преко својих фондова, а претежно се односе на веће центре подручја Просторног плана. Осим већих градова аплицирању за добијање међународних пројеката прикључили су се и мањи центри (на пример Свилајнац, Рековац). Постоје, такође, примери сарадње са ваневропским подручјима (на пример Нови Пазар са Саудијском Арабијом и слично). Сарадња се, такође, одвија на пољу инфраструктуре (изградња саобраћајница, енергетске инфраструктуре, изградња пешачких и бициклистичких стаза и слично), заштите животне средине (управљање чврстим отпадом у Расинском управном округу) и тако даље.
Прекограничном сарадњом са Црном Гором обухваћен је Рашки округ (погранична општина је Тутин) који прекограничну сарадњу може да обавља са највећим делом простора суседне државе. Циљ овог програма, помогнутог IPA инструментом ЕУ, је да подржи и унапреди социо-економску и културну сарадњу између Републике Србије и Црне Горе, као и да пружи помоћ становништву са обе стране граница у решавању заједничких проблема (на пример унапређивање привредне сарадње, саобраћајно повезивање, развој туризма и слично). Приоритет програма је друштвена и економска кохезија кроз заједничке активности на побољшању физичке, пословне, социјалне и институционалне инфраструктуре и капацитета. Град Краљево, као центар Рашког управног округа, остварује успешне активности у вези са дефинисањем прекограничних инфраструктурних пројеката (модернизовање граничних прелаза, израда бициклистичких стаза кроз две државе, уклањање дивљих депонија) и тако даље, а радионице у вези са прикључивањем другом позиву прекограничних пројеката одржане су у Новом Пазару. У уском пограничном простору који чини Рашки управни округ није формирана ниједна еврорегионална асоцијација као додатни вид билатералне сарадње Републике Србије и Црне Горе. 
Најинтензивнији вид интрарегионалне сарадње, то јест функцијских веза које се одвијају између јединица локалне самоуправе на планском подручју, је у јавном сектору – област администрације и урбаних сервиса (посебно здравство и школство). Сарадња у пољопривреди, туризму, екологији, саобраћају и другим инфраструктурним системима се одвија слабијим интензитетом, изузев заједничког водоснабдевања (на пример депоновање отпада, постојање комплементарних сервиса, активирање заједничких туристичких веза, заједничке акције на успостављању мониторинга и праћење стања животне средине). Заштићена природна добра треба, такође, да буду предмет сарадње локалних самоуправа, али се ни у овом домену није остварио завидан ниво. Недостатак локалне и регионалне иницијативе је, такође, разлог слабих међуопштинских функцијских веза. Комунална сарадња претежно се ограничава на локалне јединице на подручју сваког од планских округа (на пример планирано водоснабдевање општина Расинског управног округа). Интрарегионална сарадња на пољу привреде, односно индустријске производње, одвија се по основу гранске повезаности. Интрарегионалне функцијске везе насеља су у великој зависности од гравитационих подручја и хијерархије насеља и центара. На врху хијерархије су макрорегионални центар Крагујевац и окружни центри Јагодина, Краљево и Крушевац, као и центар Нови Пазар. Сваком од окружних центара углавном гравитира становништво општина матичних округа. Велики број насеља у периферним деловима општина или округа има добро развијену међуопштинску сарадњу, посебно кад је у питању коришћење објеката јавних служби. Посебне активности у интрарегионалној, општинској, сарадњи се односе на оснивање Регионалне агенције за економски развој Шумадије и Поморавља, која је активна у управљању процесом у пет приоритетних области развоја: малих и средњих предузећа и предузетништва, људских ресурса, инфраструктуре, туризма и руралних подручја, као и у аплицирању пројеката који имају европску финансијску помоћ.
Саобраћајно-географски положај Шумадијског, Поморавског, Рашког и Расинског управног округа чини основу за међурегионалну сарадњу и функционално повезивање. Ту основу у првом реду чини долина Велике Мораве са Коридором 10 и долина Западне Мораве са значајним саобраћајницама. Осим тога везе које се односе на планирање одрживог развоја различитих сегмената у простору (енергетске везе, заштита природе, одрживи развој туризма, изградња инфраструктурних објеката, друге економско-социјалне везе и слично), како на подручју Републике Србије тако и у ширем окружењу представљају чиниоце интеррегионалних и интрарегионалних видова функцијске сарадње. 
Један од важнијих предуслова успостављања интензивније регионалне сарадње градова/општина са окружењем је побољшање саобраћајне приступачности, а што се приоритетно односи на јачање постојећих веза ка Коридору 10 и ка планираном „западноморавском” коридору ауто-пута Е-761, као и на унапређење техничких карактеристика државних путева I и II реда.
Основни видови међународне сарадње у планском периоду одвијаће се у складу са дефинисаним програмима сарадње на транснационалном нивоу, у складу са Програмом транснационалне сарадње за Југоисточну Европу, за период 2007–2013. година. У оквиру тог програма је више пројеката који су везани за привредну, инфраструктурну сарадњу или сарадњу на основу унапређивања људских ресурса. Период до 2013. године, или до 2012. године, је време реализације већине пројеката у које је укључена Република Србија, а тиме и планско подручје. Већ усвојени други програми међународне сарадње за планско подручје, који имају и финансијску подршку, за текући и наредни период су обавезујући и морају се доследно испоштовати, то јест употреба финансијских средстава подразумева благовремену припрему и реализацију пројеката сарадње.
У оквиру заштите простора Просторног плана је у обавези да сарађује и испуњава све активности у вези са пружањем потребних информација за четири локалитета која су увршћена у EMERALD мрежу Србије (део НПК, део ПП „Голија”, Резерват природе „Прокоп”, у општини Крушевац и Резерват природе Витановача у општини Деспотовац), као и осталих задатака који се односе на заштиту објеката споменичког наслеђа који су под заштитом UNESCO-а (манастир Студеница и Стари Рас са Сопоћанима; на прелиминарној листи је и манастир Манасија; део ПП „Голија” који је UNESCO MAB Савет, у оквиру програма „Човек и биосфера”, прогласио за Резерват биосфере Голија – Студеница).
Кад је у питању прекогранична сарадња, потпомогнута IPA фондом, до 2013. године се завршава могућност реализације пројеката између Рашког управног округа и Црне Горе. Локалне самоуправе Рашког управног округа, а пре свега Град Краљево и Град Нови Пазар треба што пре да искористе могућност дефинисања других заједничких пројеката који би се односили на економски развој, подршку локалној/регионалној друштвено-економској инфраструктури, развој туризма, развој малих и средњих предузећа, подршку истраживању и развоју и иновативности у пограничним регионима. Осим дефинисаних приоритета овим програмом, сарадња са Црном Гором треба да обухвати и модернизацију граничних прелаза, билатералну сарадњу по било ком основу, будући да је локалну сарадњу могуће остваривати и независно од постојећих дефинисаних европских програма.
Међународне интеррегионалне везе потребно је даље развијати бар по основу братимљења градова и општина. Интеррегионалне везе на подручју Републике Србије, као и интрарегионалне везе на територији планског подручја ће се одвијати у зависности од конкретних регионалних пројеката сарадње са подручјима околних округа. Осим националних мера које се односе на реализацију заједничких, регионалних инфраструктурних објеката (регионални систем водоснабдевања, одвођење вода и депоновање отпада), потребно је удруживање локалних самоуправа у спровођењу колективних акција, како у том сегменту развоја тако и кад је у питању развој привреде, социјални развој или заштита простора. 
Конкретне мере функционалне сарадње би садржавале решења за интегрални развој туризма, посебно на простору значајнијих природних и културних локалитета кроз дефинисање туристичких тура које би обухватале планско подручје и околне округе. Доминантна гранска производња већих предузећа (прехрамбена, хемијска, метална и електро-индустрија) треба у будућем периоду да буде подстицај за отварање МСП одговарајућих делатности. Осавремењивање путних праваца представља неопходан предуслов за сарадњу, пре свега на подручју предвиђеном за изградњу нових привредно-радних зона дуж државних путева, односно на простору потенцијалних појасева индустријског развоја (центри у долинама Велике Мораве и Западне Мораве, као и на потезу између Баточине, Крагујевца и Краљева). Пољопривредна производња би се развијала уз заједничку регионалну институционалну подршку, инвестирање у нове технологије и маркетинг. Социјални аспект сарадње подразумевао би заједничке регионалне активности које се односе на бригу о старим лицима, посебно у руралним срединама. Поред најзначајнијих регионалних центара, у складу са политиком полицентричног развоја, треба и остала градска насеља мале и средње величине, поштујући принцип супсидијарности, да ојачају своје међурегионалне односе у процесу функцијске сарадње. Заштита окружења не може се замислити без заједничких активности ван административних граница било ког територијалног нивоа. Она би обухватала заштиту природе која се не би односила само на категорисана природна добра и заштиту добара културе него и на све мере које ће спречити загађивање окружења. 
Успешан процес међуфункцијских локалних/регионалних повезивања зависи од начина управљања. У том смислу потребна је национална подршка у одређивању институционалних надлежности, како на регионалном тако и на локалном нивоу, као и повезивање са спољним партнерима при интеррегионалној и интрарегионалној координацији. Постојањем основаних регионалних развојних агенција ће се сагледати свеукупни развојни изазови на одговарајућим подручјима, идентификоваће се начини за решавање постојећих проблема, односно припремати међуопштински и регионални пројекти и са њима конкурисати код националних и међународних фондова. Имајући у виду да су Републици Србији на располагању и претприступни фондови Европске уније, регионалне развојне агенције могу постати генератори регионалног развоја. У том смислу потребно је формирати регионалну развојну агенцију за Расински управни округ. Израда стратегија регионалног развоја за Рашки и Расински управни округ је, такође, један од чинилаца унапређења регионалне сарадње у процесу одрживог развоја. Већ усвојени просторни планови локалне самоуправе и подручја са посебном наменом, односно планови чија је израда у току, а обухватају делове четири округа и суседна подручја, такође, су подстицај међурегионалне и унутаррегионалне сарадње у процесу њихове реализације. Најзад, едукација становништва о значају сарадње, уз побољшавање доступности, смањивање раздаљине и ублажавање одвојености од окружења, као и подстицање алтернативног финансирања уз учешће дијаспоре и приватних предузетника, такође, доприносе просторним интеграционим процесима планског подручја. 
4. Коришћење и основна намена простора
Планска намена земљишта у Републици Србији, у смислу и за потребе планирања уређења простора, дефинисана је у ППРС. Према ППРС, рационална организација и уређење простора је постављено као основни општи циљ. Оцењено је да се остварење овог циља, међу осталим може постићи заустављањем даље деградације простора, угрожавања и уништавања природних ресурса и добара, сузбијањем непланске изградње и ненаменског коришћења простора, те ревитализацијом угрожених подручја. У том циљу је у оквиру ППРС обрађено Коришћење пољопривредног земљишта, Шуме и шумско земљиште и Воде и водно земљиште у оквиру поглавља Природа, еколошки развој и заштита, док је грађевинско земљиште анализирано у поглављу Коришћење земљишта и земљишна политика, скупа са билансима површина. 
Коришћење пољопривредног земљишта као приоритетан циљ имао је спречавање различитих видова деградације педолошког слоја и побољшање производних карактеристика. Предвиђене су радикалне мере ради заустављања негативних процеса који би угрозили еколошки потенцијал пољопривредних површина и услове животне средине. Кључни елемент ове стратегије, са становишта коришћења је инсистирање на „наменском коришћењу”, то јест у складу са планским документима, ревитализација угрожених пољопривредних површина и укрупњавање поседа/парцела. 
Шуме и шумско земљиште – поред уважавања природних особина земљишта, истицања потребе обезбеђења појединих функција шума (заштитне, рекреативне и друге), унапређење квалитета животне средине и унапређење постојећих шума у складу са принципима одрживог развоја, од посебног је значаја инсистирање на повећању површина под шумама до 2014. године – у Поморавском управном округу са постојећих 71.600 на 72.778 ha, у Шумадијском управном округу са 54.400 на 54.700 ha, у Рашком управном округу са 199.600 на 201.776 ha и у Расинском управном округу са 122.000 ha на 122.050 ha.
Воде и водно земљиште (заштитне зоне око водоакумулација, река и језера) су у великој мери угрожени непланском изградњом викендица и других објеката, неконтролисаном експлоатацијом шљунка и песка, противпрописним интервенцијама на насипима и друго.
Грађевинско земљиште – у ППРС је наглашен значај успостављања ефикасне контроле коришћења и уређивања грађевинског земљишта и утврђивања норми и стандарда грађења и комуналног опремања насеља. Уз посебно инсистирање на плански заснованом рационалном коришћењу земљишта, посебно су апострофирани проблеми конверзије, дефинисање концесионих зона и дестимулисање линеарне изградње дуж важнијих саобраћајница. 
Пољопривредно земљиште се угрожава ширењем насеља, коришћењем земљишта у оквиру великих рударско-енергетско-индустријских басена, новом изградњом индустријских, привредних, радних и других зона, а у последње време бележи се и пораст такозваних „greenfield” инвестиција, које се по правилу граде на пољопривредном земљишту. Тренд ширења грађевинског земљишта у односу на пољопривредно се посебно уочава у новој генерацији планова јединица локалне самоуправа широм Републике Србије, тако да се негативни тренд наставља, посебно ако се има у виду да је степен урбанизације око 60% уз релативно висок степен заузетости земљишта за грађење (9%). Ерозија, заслањивање земљишта, губитак хранљивих елемената, хемијско загађење од биоиндустријских извора, механичко збијање земљишта приликом обраде тешким машинама, забаривање земљишта, поплаве, губитак плодности, депоновање отпада и друго, су само неки од проблема у актуелној пракси.
Табела 33. Биланси земљишта за NUTS III ниво у 2005. години (у ha)




NUTS III ниво


Укупно


од тога (у ha)




грађевинско


пољоприв-редно


шумско


остало




Шумадијски округ


238.747,1


25.784,2


151.835,9


54.557,3


6.595,7




Поморавски округ


261.391,1


20.045,1


149.240,5


82.505,2


9.600,3




Рашки округ


392.213,5


25.813,3


167.012,5


186.599,8


12.787,9




Расински округ


266.714,2


18.879,1


147.768,4


90.186,2


9.880,5




Просторни план


1.159.065,9


90.521,7


615.857,3


413.848,5


38.864,4




Извор: РГЗ – Катастар непокретности – Врсте земљишта – Стање почетком 2005. године
Биланси земљишта на нивоу планског подручја показују следеће: проценат грађевинског земљишта се на територији Просторног плана се креће око 7%, што је нешто ниже од просека за Републику Србију, који износи 9 %. Највеће учешће пољопривредног земљишта је у Шумадији и Поморављу (око 60 %), а ниско у Рашком и Расинском округу – 48 % (најнижи проценат у Републици Србији). Због брдско-планинског карактера терена у овим последњим, највеће је учешће шумског земљишта (42 %). Уопште узев, пошумљеност се повећава идући од севера ка југу планског подручја; по истој матрици опада учешће пољопривредног у укупном земљишту.
Основни стратешки приоритет у погледу биланса – односа основне четири категорије земљишта (грађевинско, пољопривредно, шумско и водно/остало) је потврђивање и продужење политике коришћења земљишта из ППРС – повећање површина под шумским земљиштем на уштрб неквалитетног пољопривредног земљишта. У погледу процента грађевинског земљишта, а због стања на терену које се не може изменити, може се дозволити повећање учешћа грађевинског земљишта у односу на укупно грађевинско земљиште за 5%, уз активно коришћење мера као што су: повећање индекса изграђености, између осталог напуштањем политике да се стамбене зграде граде до осам спратова висине, коришћење напуштених (или викенд објеката) грађевинских објеката, груписање инфраструктуре у коридоре и снопове и тако даље.
Регионална усмереност земљишне политике – иако треба повећати површине под шумским земљиштем на територији целог Просторног плана, посебну пажњу треба усмерити на Шумадију и Поморавље, где је шумовитост процентуално слабија.
Потребно је артикулисати земљишну и фискалну политику у погледу диверсификације пореских стимулација и рестрикција када је реч о појединим начинима коришћења земљишта и конверзији из једне намене у другу. Политике намене земљишта требало би раздвојити зонски – на планском подручју, наиме, постоје области и територије у којима постоји висок притисак на земљиште (land pressure), а то су подручја градских агломерација – будућих „кластера”, зоне субурбанизације, зоне уз велике инфраструктурне системе и коридоре, рекреационе и туристичке зоне, индустријске зоне и слично, што износи 10–15% од укупне територије Просторног плана. Осталих 85–90% територије трпи мањи притисак на земљиште и последично, мањи степен конверзије. Практично се ради о две варијанте исте земљишне политике – ригорозној у угроженим зонама и релаксираној у областима слабијег притиска на земљиште. С обзиром да се Просторни план, поред осталог, заснива и на осовинама развоја првог, другог и трећег ранга, потребно је (изузев у случају ауто-пута) изградњу путне мреже вршити претежно у коридорима постојећих траса. Уз путеве ће се формирати „убрзана развојна трака” – појас велике конверзије земљишта, са већом динамиком економским активности, бржим саобраћајем и интензивним активностима у простору. Насупрот, у „спорој развојној траци” која ће бити чистија и тиша, очекује се спорији саобраћај, слабији интензитет активности у простору и следствено мања конверзија намене земљишта. 
Стратешки приоритет је, свакако и формирање посебног фонда за земљиште из којег би се финансирале земљишне операције од националног интереса и сређивање катастра. 
Осим поштовања наведених стратешких приоритета у погледу правца конверзије земљишта, треба посебно обратити пажњу да се правилима градње увек предвиђа погушћавање грађевинских рејона путем одговарајућих индекса и да се настави досадашња пракса повећања грађевинских рејона највише до 5% од укупно одређене површине под грађевинским земљиштем. Треба охрабривати ревитализацију brownfield локација у свим локалним плановима, како просторним, тако и урбанистичким. 
IV. ИМПЛЕМЕНТАЦИЈА ПРОСТОРНОГ ПЛАНА
1. Мере за подстицање регионалног развоја и равномерног територијалног развоја
Основно планско опредељење је постизање већег степена функционалне интегрисаности подручја Просторног плана, уз обезбеђење услова за знатно већу саобраћајну, инфраструктурну и економску интеграцију у односу на окружење, у првом реду са суседним функционалним подручјима, чему посебно погодују саобраћајно-географски положај и планирани развој привредно-радних зона и инфраструктурних система, као и унапређење друштвеног развоја у смеру достизања што веће територијалне кохезије.
Упоришта равномернијег развоја су: (а) подизање нивоа квалитета живота кроз модернизацију и изградњу комуналне и саобраћајне инфраструктуре, као и објеката јавних служби; (б) подстицајне мере од стране домаћих и иностраних фондова за развој локалних заједница; (в) приватно и јавно партнерство уз активно учешће свих актера у простору у креирању развојних политика и њиховом спровођењу; (г) технолошко унапређење постојећих и изградња нових привредних објеката у оквиру планираних радних центара и зона, туристичких комплекса и мреже објеката компатибилних пољопривредном, водном и шумском земљишту; (д) интегрисање простора ван ФУП-ова у њих или обезбеђивање самосталних развојних политика и програма, који ће допринети развоју ових подручја.
Активности развоја сеоских насеља се усмеравају ка постепеној и одрживој економској, социјалној и физичкој обнови постојећих објеката, као и енергетски ефикасној изградњи нових. Основне мере које ће се спроводити су:
– утврђивање и опремање економски интегрисаних подручја, односно успешних руралних подручја са комплетном комуналном опремом и уређењем;
– утврђивање и опремање перспективних руралних подручја са комплетном комуналном опремом и уређењем;
– утврђивање и опремање удаљених руралних подручја, односно слабих руралних подручја са неопходном комуналном опремом и уређењем;
– повезивање планова развоја комуналних система и јавних служби са сеоским насељима, у циљу унапређења руралних вредности и очувања природних вредности и биодиверзитета;
– повезивање планова развоја регионалних система са сеоским насељима;
– очување и заштита постојећих и планираних коридора, зона, мрежа и објеката комуналних система, као упоришта ефикасног функционисања руралних подручја;
– организациона, економска и власничка трансформација у циљу валоризације и афирмације живота на селу;
– примена искустава руралних подручја са вишим степеном развоја комуналних система јавних служби и сервиса.
2. Смернице за израду планских докумената и друге развојне документације за подручје Просторног плана
Просторни план ће се спроводити разрадом планских решења и пропозиција просторним плановима подручја посебне намене, просторним плановима јединица локалне самоуправе, урбанистичким плановима и секторским плановима и програмима у складу са законом.
2.1. Доношење просторних и урбанистичких планова
У планској разради овог просторног плана утврђује се обавеза израде просторних планова подручја посебне намене за просторне целине чију посебност одређује једна или више опредељујућих намена, активности или функција у простору које су од републичког интереса.
На основу Просторног плана, Влада Републике Србије донеће до краја 2015. године:
– просторни план подручја посебне намене туристичког појаса „Долина јоргована”;
– просторни план подручја посебне намене Шумадијског туристичког појаса (Букуља – Венчац – Рудник – Гледићке планине / Аранђеловац – Топола – Рача – Крагујевац – Кнић);
– просторни план подручја посебне намене природне целине Гоч – Жељин – Копаоник (Врњачка Бања – Александровац – Брус);
– просторни план подручја посебне намене културно-духовне зоне „Моравска школа” (Љубостиња – Каленић – Раваница – Манасија);
– просторни план подручја посебне намене Манастира Студеница;
– просторни план подручја посебне система хидроелектрана на Великој Морави;
– просторни план просторно-функционалне целине „Моравско трограђе” (Јагодина – Ћуприја – Параћин).
Просторни планови подручја посебне намене ће бити усклађени са Просторним планом.
Разраду Просторног плана и наведених просторних планова подручја посебне намене на нивоу урбанистичког плана утврдиће министарство надлежно за просторно планирање, у сарадњи са другим надлежним министарствима и надлежним стручним службама управних округа и градова/општина.
У складу са одредбама Закона, надлежне скупштине обухваћених градова и општина, ускладиће према потреби просторне планове јединица локалне самоуправе (донете пре усвајања ППРС), за територије својих градова/општина са планским концепцијама, решењима и пропозицијама Просторног плана у предвиђеном законском року. До усклађивања са Просторним планом, важећи просторни и урбанистички планови се могу примењивати у деловима који нису у супротности са планским концепцијама, решењима и смерницама Просторног плана.
Приоритет у припремању и доношењу урбанистичких планова имаће: седишта локалних самоуправа, туристичка места, микроразвојни центри, просторне културно-историјске целине и археолошки локалитети, зоне изградње за индустрију, МСП и инфраструктурних система (посебно од регионалног значаја), чији ће развој подстицати Република Србија. 
На основу Закона о заштити животне средине (чл. 35. и 36.), Закона о стратешкој процени утицаја на животну средину и Закона о процени утицаја на животну средину („Службени гласник РС”, бр. 135/04 и 36/09), у току имплементације Просторног плана радиће се, у складу са одлукама надлежних органа, стратешке процене утицаја на животну средину за просторне планове подручја посебне намене, просторне планове јединица локалне самоуправе и урбанистичке планове.
2.2. Спровођење Просторног плана у регионалним и секторским плановима и програмима
У складу са Законом о регионалном развоју („Службени гласник РС”, бр. 51/09 и 30/10), развојни документи регионалног развоја за цело планско подручје или неке његове делове представљају једно од полазних основа за израду докумената просторног планирања и докумената за спровођење просторних планова.
Спровођење и разраду планских концепција, решења и пропозиција утврђених Просторним планом у секторским плановима и програмима, у складу са законима, обезбеђују:
– министарство надлежно за водопривреду, односно Републичка дирекција за воде, у сарадњи са ЈВП „Србијаводе” и надлежним локалним самоуправама: усклађивањем годишњих програма изградње, реконструкције и одржавања водопривредних објеката за обезбеђење воде највишег квалитета и за обезбеђење вода за техничке потребе; израдом одговарајућих студија о снабдевању и одвођењу отпадних вода; израдом пројекта антиерозионе заштите за сливове планираних акумулација; израдом пројеката регулације река и уређења речних корита (са којим се усклађују пројекти експлоатације речног наноса);
– скупштине локалних самоуправа, доношењем средњорочних и годишњих програма развоја водоводне и канализационе инфраструктуре, затим планова и двогодишњих програма управљања отпадом и одлукама о комуналном реду;
– скупштине локалних самоуправа, у сарадњи са министарством надлежним за водопривреду, доношењем плана за проглашење ерозионих подручја на територији градова и општина и плана одбране од бујичних поплава на водотоковима ван система редовне одбране од поплава;
– скупштине локалних самоуправа, у сарадњи са министарством надлежним за пољопривреду, асоцијацијама пољопривредних произвођача и власницима земљишта, и то испитивањем агропедолошких особина земљишта, као и доношењем интегралних програма заштите, коришћења и уређења пољопривредног земљишта, програма развоја сточарства, програма развоја повртарства, програма обнове пашњачког сточарења, а затим и програма развоја органске, то јест еколошке производње хране и друго;
– скупштине локалних самоуправа, у сарадњи са надлежним министарствима, месним заједницама, приватним сектором и невладиним организацијама, утврђивањем локалне политике здравствене заштите, социјалне заштите, развоја културе и физичке културе и доношењем акта о мрежи објеката дечјих вртића и основних школа у градовима и општинама;
– скупштине локалних самоуправа, уз помоћ надлежног министарства, туристичких организација и туроператера, различитих невладиних и других организација, доношењем програма развоја туризма са прединвестиционим студијама (студијама оправданости), затим доношењем програма промотивних активности, програма уређења и опремања грађевинског земљишта на туристичким просторима, програма едукације становништва и њиховог укључивања у организацију туристичких програма и друго; 
– ЈП за газдовање шумама „Србијашуме”, и то ревизијом Плана развоја шумског подручја, у сарадњи са власницима земљишта, затим израдом програма газдовања шумама и пошумљавања земљишта у приватном власништву којима би се поузданије утврдило стање ових шума, док би се основама газдовања шумама уважили општи заштитни и посебни поседнички интереси за сваки део шуме; такође и израдом и реализацијом програма антиерозивног уређења подручја;
– Ловачки савез Србије и корисници ловног подручја, и то ревизијом, односно доношењем ловних основа за газдовање ловним подручјем и ловиштима и годишњих планова газдовања ловиштима која су у обухвату Просторног плана;
Корисници рибарских подручја, и то доношењем средњорочних и годишњих програма унапређења рибарства;
– ЈП „Путеви Србије”, у сарадњи са локалним самоуправама, и то усклађивањем средњорочних и годишњих програма изградње, рехабилитације и одржавања државних путева;
– надлежне градске и општинске управе, односно градске и општинске дирекције/заводи надлежни за путеве, и то усклађивањем средњорочних и годишњих програма развоја општинских путева;
– ЈП „Електропривреда Србије”, кроз усклађивање средњорочних планова, односно двогодишњих програма развоја енергетике, односно дистрибуције електричне енергије;
– скупштине обухваћених градова и општина, доношењем планова развоја енергетике којима се утврђују потребе за енергијом на подручју градова и општина, услови и начин обезбеђивања неопходних енергетских капацитета, као и доношењем програма рационалног коришћења енергије;
– рударска предузећа, која врше истраживање и експлоатацију минералних сировина, у сарадњи са надлежним републичким органима, скупштинама градова и општина Просторног плана, и привредним коморама, и то усвајајући, уз сагласност Владе Републике Србије, посебне средњорочне програме развоја и санације за делове подручја на којима је завршена или на којима предстоји експлоатација минералних сировина; 
– скупштине обухваћених градова и општина доношењем средњорочног плана заштите од буке, програма и плана мониторинга животне средине (ваздуха, буке, земљишта и друго), као и програма праћења документације о стратешким проценама утицаја планова и проценама утицаја пројеката на животну средину;
– управљачи заштићених подручја, и то доношењем плана управљања и годишњих програма управљања заштићеним подручјима;
– надлежне локалне управе, у сарадњи са министарством надлежним за заштиту животне средине, и то реализацијом акционих програма заштите животне средине за подручје градова и општина, као и израдом локалног еколошког акционог плана (ЛЕАП), посебно тамо где ЛЕАП није усвојен;
– Републички завод за заштиту споменика културе, односно заводи за заштиту споменика културе, у сарадњи са надлежним градским и општинским управама и приватним сектором, и то утврђивањем средњорочних и годишњих програма истраживања и заштите непокретних културних добара. 
Планска решења преиспитаће се и ближе одредити за објекте у складу са чланом 133. Закона, и то израдом претходних студија и студија оправданости.
3. Приоритети и стратешко развојни пројекти прве етапе спровођења Просторног плана и одговорни носиоци приоритета и пројеката
3.1. Природни системи и вредности
Приоритетна планска решења до 2015. године су:
– израда пројеката и извођење детаљних геолошких и металогенетских истраживања, са сврхом евентуалног отварања нових погона за експлоатацију металичних сировина; држава преко својих овлашћених институција и заинтересовани концесионар;
– успостављање информационог система пољопривредног земљишта, са сврхом прецизног зонирања еколошки осетљивих подручја и подручја која су у условима раста тражње на светском тржишту способна за извозну експанзију хране произведене конвенционалним методама; стручне службе надлежног министарства уз учешће локалних заједница;
– детаљна хидрогеолошка истраживања ради дефинисања резерви и квалитета подземних вода за потребе водоснабдевања и изградње регионалних водоводних система, као и комерцијалне производње флашираних вода; надлежно министарство или заинтересовани инвеститор (јавно-приватно партнерство и слично);
– пројекти истраживања усмерених на могућности изградње малих хидроелектрана, затим услова коришћења енергије ветра, биомасе за производњу електричне и топлотне енергије, биогорива и геотермалног потенцијала; заинтересовани инвеститор и локална заједница (јавно-приватно партнерство);
– пројекти одржавања и унапређења квалитета постојећих шума, уз подизање нових засада одговарајућег састава (одговарајуће доминантне аутохтоне врсте) и намене; надлежно јавно предузеће;
– унапређење фонда ловне дивљачи и уређивање ловишта изградњом ловно-техничких објеката, ловних објеката, одржавање просека, ловних путева и комуникација у ловишту; корисник ЈП „Србијашуме” и ловачка удружења, уз сарадњу туристичких организација.
3.2. Насеља и рурални развој
Приоритетна планска решења до 2015. године су:




Ред. бр.


Назив пројекта


Финансијско-економске мере


Правне мере


Организационе мере


Техничке мере






1.


Развој малих и средњих предузећа у области пољопривреде и еко-, етно– и агро–туризма


Кредити, субвенције, повластице, олакшице и друго


Закони и правилници, запошљавање сеоског становништва, социјална и здравствена сигурност


Промоција и пласман карактеристичне робне марке и услуге, формирање производних и туристичких кластера, удружења произвођача, угоститеља и туристичких радника


Едукација, планска регулатива, развојни пројекти, техничка, друштвена и персонална инфраструктура




2.


Развој сточарства и изградња фарми


Кредити, субвенције, повластице, олакшице и друго


Закони и правилници, запошљавање сеоског становништва, социјална и здравствена сигурност


Обавезан откуп, сигуран пласман, сигурне стимулативне цене, промоција и пласман карактеристичне робне марке, формирање производних кластера, удружења произвођача


Бесплатни пројекти, планска регулатива, ветеринарска нега




3.


Развој узгоја рибе и изградња рибњака


Кредити, субвенције, повластице, олакшице и друго


Закони и правилници,
запошљавање сеоског становништва, социјална и здравствена сигурност


Обавезан откуп, сигуран пласман, сигурне стимулативне цене, промоција и пласман карактеристичне робне марке, формирање производних кластера, удружења произвођача


Бесплатни пројекти, планска регулатива, ветеринарска нега




4.


Промоција производње здраве хране, пчеларство, скупљање шумских плодова и лековитог биља


Кредити, субвенције, повластице, олакшице и друго


Закони и правилници,
запошљавање сеоског становништва, социјална и здравствена сигурност


Обавезан откуп, сигуран пласман, сигурне стимулативне цене, промоција и пласман карактеристичне робне марке, формирање производних кластера, удружења произвођача


Бесплатни пројекти, планска регулатива, ветеринарска логистика




5.


Традиционални занати и савремени објекти у традиционалној и савременој пољопривредној производњи и занатству


Кредити, субвенције, повластице, олакшице и друго


Закони и правилници,
запошљавање сеоског становништва, социјална и здравствена сигурност


Промоција и пласман карактеристичне робне марке, формирање производних кластера


Планска регулатива, бесплатни пројекти




6.


Туризам, рекреација и угоститељство на селу и у природи


Кредити, субвенције, повластице, олакшице и друго


Закони и правилници,
запошљавање сеоског становништва, социјална и здравствена сигурност


Едукација, промоција и сајмови, формирање туристичке берзе, формирање туристичког кластера, регионално – национално и међународно умрежавање


Планска регулатива, бесплатни пројекти




7.


Сеоске манифестације (сабори, скупови, сајмови, промоције, светковине и друго)


Спонзорства и донације


Саставни део годишњих програма локалних самоуправа


Удружења љубитеља села, промоција и медијска презентација 


Планска регулатива, просторна и временска логистика




8.


Презентација и очување културних и природних вредности


Спонзорства и донације, републички фондови


Програми ресорних министарстава и локалних самоуправа


Стручне службе републичких завода за заштиту природне и културне баштине, црквена заједница, удружења љубитеља природних и културних вредности


Планска регулатива, пројекти одржавања, просторна и временска координација




9.


Планска свеобухватна активност изградње непропусних хигијенских септичких јама (делом сеоских канализација) у зонама будућих изворишта површинских вода првог ранга


Републички и локални фондови, кредити, средства корисника


Закони и правилници, ресорна министарства, локална самоуправа


Комуналне службе и месне заједнице


Планска регулатива, пројекти изградње и одржавања, сервисна служба




10.


Изградња МХЕ


Републички и локални фондови, кредити, средства заинтересованих корисника


Закони и правилници


Ресорна министарства и агенције, локална самоуправа


Планска регулатива, пројекти изградње и одржавања, сервисна служба




11.


Изградња и одржавање школских, здравствених и културних објеката


Републички и локални фондови, кредити, донације, спонзорства


Закони и правилници


Ресорна министарства, локална самоуправа, приватна иницијатива


Планска регулатива, пројекти изградње и одржавања, сервисна служба




12.


Изградња и одржавање локалне (путеви, водовод, канализација, електро и тт мрежа и објекти) и туристичке инфраструктуре (жичаре, планинарске и „козје” стазе)


Републички и локални фондови, кредити, донације, спонзорства


Закони и правилници


Ресорна министарства, локална самоуправа, јавна и приватна предузећа, комуналне службе


Планска регулатива, пројекти изградње и одржавања, сервисна служба




13.


Одржавање насељске и атарске хигијене (управљање отпадом, хумана и сточна гробља)


Републички и локални фондови, кредити, донације


Закони и правилници


Ресорна министарства, локална самоуправа, јавна и приватна, комунална предузећа


Планска регулатива, пројекти изградње и одржавања, сервисна служба




14.


Рударство


Републички и локални фондови, кредити, донације


Закони и правилници


Ресорна министарства, локална самоуправа


Планска регулатива, пројекти изградње и експлоатације




Учесници у имплементацији:
Афирмација и унапређење сеоског начина живота, производних активности и туристичке понуде на селу, и то кроз валоризацију и очување природних и створених вредности, као и заустављање негативних трендова, могуће је остварити преко интеграције и мобилизације свих релевантних субјеката, од оних на глобалном нивоу (национални), па до локалног нивоа, међу којима су: министарства, агенције, локална самоуправа, јавна и комунална предузећа, струковна и цеховска удружења, комерцијалне банке, па све до пољопривредног газдинства/домаћинства. У цео процес транзиције и унапређења активности и живота на селу потребно је укључити и међународне субјекте и институције које се баве овом проблематиком.
Примарна је улога ресорних министарстава Републике Србије, и то: министарства надлежна за пољопривреду, шумарство и водопривреду, министарства надлежна за енергетику, развој и заштиту животне средине, министарства надлежна за природне ресурсе, рударство и просторно планирање, министарства надлежна за регионални развој и локалну самоуправу, министарства надлежна за финансије и привреду, министарства надлежна за рад, запошљавање и социјалну политику до министарства надлежног за одбрану. Такође је значајна улога републичких агенција, које својом делатношћу и програмима стварају предуслове и афирмишу рурални развој. Ту се налазе: Републичка агенција за развој малих и средњих предузећа, Републичка агенција за просторно планирање, Национална агенција за регионални развој, Агенција за заштиту животне средине, Агенција за енергетику Републике Србије и друге. На крају је важна и улога јавних предузећа републичког значаја, која обављају послове из домена водопривреде, енергетике, саобраћаја и телекомуникација, која такође могу дати допринос руралном развоју.
Локалне самоуправе са својим комуналним предузећима (сви градови и општине Просторног плана) представљају координаторе и креаторе руралног развоја, јер директно афирмишу струковна и цеховска удружења, као и успешне и амбициозне пољопривредне, туристичке и друге предузетнике. Развојним програмима усмеравају развој и активности, дају гаранције произвођачима у комерцијалним банкама, сарађују и лобирају у ресорним министарствима и међународним институцијама. Својим одлукама стимулишу активности и развој на селу и предузимају адекватне мере у случају нежељених и непредвидивих појава.
У будућем регионалном развоју, Шумадијски, Поморавски, Рашки и Расински управни округ, са својим функционалним центрима и њиховим одређеним надлежностима, могу представљати значајне актере усмеравања развоја и уређења села и сеоских подручја планског подручја. Са једног аспекта треба опремати 96 центара заједнице села, а са другог дати развојну шансу становништву у сваком од 992 сеоска насеља, без обзира на величину, функције, доступност, потенцијале и ограничења.
3.3. Јавне службе
Кључне приоритете у области развоја и просторне дистрибуције јавних служби и делатности представљају:
– децентрализација услуга јавних служби и њихово спуштање на локални ниво;
– унапређење ефикасности рада и иновирање организације пружања јавних услуга у локалним самоуправама, уз интерсекторско умрежавање релевантних служби;
– развој програма за повећање доступности јавних служби корисницима (на нивоу локалних самоуправа) кроз моделе комплементарних садржаја и мобилних услуга;
– регионална сарадња на умрежавању делатности у јавном сектору (посебно нестандардних и елитних садржаја), кроз равномерну просторну дистрибуцију објеката и садржаја, формулисање заједничких програма и друго.
1) Предшколско васпитање и образовање
– замену објеката у постојећој мрежи новим или повећање капацитета доградњом, као и санирање највећег броја објеката и уређење комплекса вртића, уз додатно опремање готово свих објеката;
– повећање капацитета дугорочним закупом приватних објеката, подстицањем ангажовања приватног сектора и његовим умрежавањем и приступом јавним фондовима, као и коришћењем вишка простора у основним школама и другим јавним објектима;
– организовање специјализованог превоза за сву децу која живе на удаљености већој од 1,5 km од предшколске васпитне установе/групе, као и за сву децу са посебним потребама, као и формирање мобилних дечјих вртића.
2) Основно образовање и васпитање: 
– увођење флексибилних програма који ће омогућити повећање релевантности знања, развијање животних вештина ученика, уважавање различитости и укључивање различитих групација деце у образовни процес; 
– вишенаменско коришћење постојећих објеката за мобилне екипе дечјих вртића, установа културе, курсеве информатике и слично; 
– организовање специјализованог превоза за ученике који живе на удаљености већој од четири километра од школе, као и за све ученике са посебним потребама;
– рационализација мреже објеката и побољшање квалитета наставе увођењем мобилних наставних тимова и програмираним вишенедељним боравком ученика у другим школама, као и отварањем интерната при школама или организовањем приватног смештаја.
3) Средње, више и високо образовање: 
– јачање и осамостаљивање постојећих средњих школа и отварање нових уз редефинисање и усклађивање образовних профила са структуром и потребама привреде на регионалном и локалном нивоу, као и тражење нових начина финансирања и повезивања са привредом;
– умрежавање стручних школа сличних образовних профила, њихова диверзификација и већа флексибилност за прилагођавање потребама привреде и тржишта рада; 
– усклађивање образовних профила вишег и високог образовања према потребама локалних заједница планског подручја;
– развијање стручног образовања модернизовањем опреме и наставних средстава и опремањем школа потребним садржајима (специјалне наставне просторије, школске радионице, библиотеке и интернет учионице, трпезарије и ресторани, спортски терени и остале пратеће услуге).
4) Здравствена заштита:
– реновирање и доградња постојећих капацитета примарне, секундарне и терцијарне здравствене заштите у складу са важећим нормативима;
– јачање капацитета примарне здравствене заштите у пружању превентивних услуга;
– повећање доступности примарне здравствене заштите корисницима, нарочито на руралном подручју, затим организовањем мобилних здравствених тимова, интегрисаним пружањем услуга здравствене и социјалне заштите, као и пружањем квалитетне прехоспиталне хитне медицинске помоћи;
– веће коришћење капацитета постојећих здравствених центара регионалног карактера и њихова постепена специјализација.
5) Социјална заштита: 
– развијање разноврсних социјалних услуга усаглашених са потребама корисника које се приоритетно задовољавају у локалној заједници и породици (природном окружењу), а омогућавају избор најмање рестриктивне услуге за корисника; 
– омогућавање останка већег броја деце, одраслих и старијих у биолошкој, сродничкој или другој породици, као и смањивање броја деце у установама и смањивање потреба за смештајем одраслих и старијих грађана у установама социјалне заштите; 
– одржавање и унапређење заштите за најугроженије категорије становништва, посебно у најнеразвијенијим крајевима, а затим и ефикасним пружањем постојећих и нових услуга заштите;
– рехабилитација постојеће мреже центара социјалне заштите, и то подизањем квалитета објеката и услуга, затим проширењем капацитета за нове садржаје, па унапређењем постојећих и увођењем нових услуга, као и развојем иновативних програма социјалне заштите и друго.
6) Култура:
– субвенционисање јавног и приватног сектора из републичких фондова и донација и укључивање непрофитног сектора у развој нових услуга, развој посебних програма, као и организацију мобилне културне понуде на руралном подручју (мобилне библиотеке, представе, креативне радионице, еколошке и хуманитарне активности и слично);
– израда регионалних и локалних програма развоја културе и интегрисање културно-образовних и других интерсекторских програма.
7) Спорт и рекреација: 
– потпуни обухват планског подручја објектима физичке културе, уз обезбеђење минималних стандарда;
– обезбеђивање подршке заједничким програмима јавног и приватног сектора;
– олакшавање приступа за коришћење објеката и простора у јавном власништву, као и закупа објеката у приватном власништву;
– јачање сарадње на међуопштинском нивоу у организовању свих врста и нивоа спортских манифестација, и то за све категорије становништва; 
– побољшање компатибилних услуга (јавни саобраћај и слично) и унапређење комуналне опремљености насеља, као предуслов за интензивније коришћење спортских садржаја;
– повећање квалитета и опремљености појединих објеката и спортских терена, претежно у руралном подручју.
8) Градски и општински сервиси (локалне управе):
– повећање доступности јавних услуга становништва, и то развојем услужних центара градских и општинских управа и развојем мреже услуга и објеката месних канцеларија на руралном подручју градова и општина, а посебно у микроразвојним центрима.
Мере и инструменти за спровођење Просторног плана и реализацију планских решења јесу:
– формирање базе података о грађевинском земљишту и објектима, коју обезбеђују градске/општинске управе и локалне дирекције/заводи надлежни за грађевинско земљиште, у сарадњи са Републичким геодетским заводом (РГЗ) и Републичком управом јавних прихода;
– формирање и развој регионалних и локалних информационих и мониторинг система о планским документима и простору које обезбеђују градске /општинске управе у сарадњи са министарством надлежним за планирање и изградњу простора, Републичком агенцијом за просторно планирање и РГЗ;
– побољшање координације градских/општинских јавних предузећа за комуналне делатности, дирекција/завода (за урбанизам, грађевинско земљиште, путеве и друго) и градских/општинских управа (урбанистичке, грађевинске, катастар и друге службе), у погледу обједињавања активности на прибављању, уређењу и давању под закуп грађевинског земљишта у јавној својини;
– обједињено и коордирано коришћење средстава која се издвајају из буџета Републике Србије преко надлежних министарстава и средстава јавних прихода локалних самоуправа планског подручја за развој јавних служби, уз обезбеђење стимулација приватном сектору за реализацију планских приоритета у том домену и конкурисање за коришћење предприступног инструмента Европске уније (у оквиру IPA компоненте бр. 4 и 5) и средстава Светске банке за програме социјалне и здравствене заштите;
– интерсекторска координација и развој интегрисаних програма развоја мреже услуга и објеката јавних служби, у првом реду здравствене и социјалне заштите, образовања и културе;
– укључивање приватног сектора у пружање услуга јавних служби и коришћење објеката у јавној својини.
Учесници у имплементацији:
– министарства надлежна за рад, финансије, просвету, здравље, социјалну политику, културу, изградњу објеката, саобраћај, телекомуникације, заштиту животне средине, просторно планирање, водопривреду, економију, регионални развој, трговину и услуге;
– Национални инвестициони план и Фонд за развој Републике Србије;
– Национални савет за регионални развој и Национална служба за запошљавање;
органи градова/општина;
– републичке, регионалне и градске/општинске јавне установе у домену здравства, образовања, културе и социјалне заштите; 
– републичка и градска/општинска јавна предузећа, дирекције и фондови за изградњу, развој инфраструктуре и објекте заједничке комуналне потрошње;
– локални савети за развој људских ресурса (представници локалне власти, представници послодаваца и репрезентативних синдиката, струковних удружења, школских институција, научно-истраживачких организација, удружења и слично);
– приватни сектор и НВО. 
3.4. Привреда и индустрија
Приоритетна планска решења до 2015. године су:
– изградња конкурентне извозне привреде засноване на знању (према Стратегији регионалног развоја Рашког и Моравичког округа од 2011 до 2015. године), што подразумева: повећање продуктивности и конкурентности привреде (производа и услуга) имплементацијом савремених технологија, подстицаје развоју МСПП (повећање броја предузећа, побољшање услова финансирања, промотивне активности), унапређење предузетничког духа, постојећих и стварање нових брендова), побољшање институционалне мреже на регионалном (регионалне развојне агенције, привредне коморе и центри за едукацију и усавршавање вештина) и локалном нивоу (оснивање канцеларија/одељења за локални економски развој у општинама, секторска и гранска удружења, службе за запошљавање и друго), изградња саобраћајне и комуникацијске инфраструктуре, унапређење пословне инфраструктуре (бизнис инкубатори, кластери и слично), јачање кадровског потенцијала (савремени образовни профили, стручно усавршавање и друго), развој различитих облика сарадње јавног и приватног партнерства; израда базе података о предузећима (каталог предузећа);
– унапређење локационих предности, које подразумева: побољшање инфраструктурне опремљености постојећих индустријских/радних зона, реактивирање brownfield локација, развој слободне зоне и научно-технолошког парка у Крагујевцу, реализација индустријских зона/паркова (greenfield локације) и слободних зона у привредним центрима, интермодалних терминала, логистичких центара и робно-транспортних центара на чворишним тачкама, савремених пословно-трговинских центара, као и оснивање пословних инкубатора и инкубатор центара (Краљево, Нови Пазар, општински центри); Такође, унапређење локацијских погодности укључује и формирање регионалних кластера, међу којима су: индустријски кластери (кластер металске индустрије, текстилни кластер и друго), пољопривредни кластери (агроиндустријски кластер), туристички кластер, локални кластери; Ту се још налази и: формирање других просторних модела за размештај привредних капацитета, комплетирање информационог система о локалитетима за смештај МСПП (допуна постојећих каталога brownfield и greenfield инвестиционих мапа), умрежавања центара развоја на регионалном и локалном нивоу на бази комплементарности функција и заједничког наступа на тржишту, као и активности везане за промоцију инвестиционих локација.
Мере и инструменти за спровођење Просторног плана:
Политике – развојне политике у функцији подстицања развоја привреде, уравнотеженијег регионалног развоја и просторног планирања: фискална, кредитна, инвестициона, индустријска, политика запошљавања, страних улагања, развоја предузетништва, развоја привредне инфраструктуре, образовања, просторног планирања и заштите животне средине.
Економско-финансијске мере – подстицајне мере релевантних политика (фискалне, кредитне, развоја МСПП, индустријске, запошљавања и друге мере), као и средства из НИП, Фонда за развој Републике Србије, СИЕПА, затим и стимулативне мере на националном и регионалном нивоу за финансирањe примарне инфраструктуре, подстицање иновација, истраживања и развоја, приступ иностраним средствима (IPA фонд ЕУ, кредити Европске агенције за реконструкцију, Европске банке за обнову и развој), средства донатора, подстицаји локалне самоуправе које се тичу накнаде за уређење и коришћење грађевинског земљишта, за урбанистичке услове и сагласности, за прикључке на локалну инфраструктуру, комуналних такси и друго, у циљу привлачења инвестиција, повећања конкурентности, запослености и слично.
Правне мере – успостављање правног оквира за формирање индустријских и технолошких паркова на националном нивоу, усаглашавање са осталим законским и подзаконским актима (о страним инвестицијама, регионалном развоју, запошљавању, подстицају развоју МСП, кластера, бизнис инкубатора/центара, планирању и изградњи простора, слободним зонама, заштити животне средине и друго), одлуке о оснивању канцеларија/центара за локални економски развој, одлуке о развоју индустријских зона (инд. паркова) на нивоу локалних самоуправа, одлуке о изради и усвајању релевантних планских, урбанистичких докумената, стратегија, елабората и друго.
Организационe мере – ефикасна администрација по принципу „one stop shop”, јачање капацитета регионалних развојних институција и канцеларија за локални економски развој; унапређење јавно-приватног партнерства, оснивање центра за едукацију (унапређење вештина запослених, организација сајмова запошљавања, промоција предузетништва и различитих модела запошљавања и слично), израда планских, урбанистичких, стратешких пројеката и елабората за реализацију различитих локационих модела, израда ГИС-а о инвестиционим локацијама, израда пројеката индустријских зона у сврху аплицирања код европских, националних, регионалних и локалних финансијских институција и фондова и слично.
Техничке мере – мапирање индустријских зона, инфраструктурно опремање земљишта за индустријске, привредне, радне зоне, опремање институција за подршку развоју индустрије и МСП адекватном опремом и друге мере.
Учесници у имплементацији:
Носиоци развоја поменутих развојних пројекта су: на националном нивоу то су надлежна министарства финансија, економије и регионалног развоја, инфраструктуре и енергетике, животне средине, рударства и просторног планирања, рада и социјалне политике, просвете и науке; а на регионалном нивоу то су: Регионална агенција за економски развој Шумадије и Поморавља (Крагујевац), Регионална агенција за просторни и економски развој Рашког и Моравичког округа (Краљево), Регионална развојна агенција Санџака (Нови Пазар), Регионални центар за развој МСП, информационе, едукативне и консалтинг услуге (Крушевац), регионалне привредне коморе (Крагујевац, Краљево, Крушевац), Канцеларија Републичке агенције за развој МСПП (Јагодина), локалне самоуправе, институције јавног сектора, невладине организације, удружења и организације, месне канцеларије, становништво и локалне заједнице, као и институције ЕУ (EBRD, IPA и друго).
3.5. Пољопривреда
Приоритетна планска решења до 2015. године су:
– Побољшање и проширење асортимана пољопривредних производа. Пројекат подразумева побољшање производних капацитета унапређењем и прилагођавањем пољопривредне производње потребама и захтевима тржишта по количини и квалитету, али и увођење нових производа као продукта комплементарних активности ван конвенционалне производње. Може се реализовати засебно, али и у оквиру пројекта „Башта Србије” чија је реализација у току;
– Јачање мреже стручних и саветодавних служби. Едукација произвођача и пољопривредника ради надоградње и прилагођавања знања и израде специфичних програма стицања и примене нових вештина и технолошких достигнућа путем мреже научних, истраживачких, образовних и саветодавних служби и институција; 
– Програм интегралног развоја руралних простора; У циљу постизања интегралног руралног развоја подстицати нове изворе прихода изван традиционалне пољопривреде и стварати систем такозване мултифункционалне пољопривреде;
– Подстицање и оспособљавање пољопривредника на формирање удружења и реконструкцију задруга; Циљ програма је оспособљавање пољопривредника и осталих житеља села за пословно и струковно повезивање (задружно повезивање породичних газдинстава и оснивање сељачких струковних удружења, удруживање у пољопривредни кластер, формирање и повезивање пољопривредних берзи у градовима, као и формирање агробизнис центара и зона), формирање регионалних дистрибутивно-складишних простора, као сабирних, логистичких, шпедитерских, прерађивачких и електронских центара са постепеним отварањем агроберзе (или берзе пољопривредних производа) у регионалним центрима ради повећања конкурентности;
– Формирање интегралног пољопривредног информационог система (ПИС). Успостављање одговарајућег система праћења и надзора. Сходно томе, неопходно је предвидети да се изврши и увођење јединствене евиденције непокретности и успостави систем пољопривредних књиговодствених података усклађен с правним редом и захтевима легислативе ЕУ (Farm Accountancy Data Network – FADN). 
 Мере и инструменти за реализацију планских решења:
Економско-финансијске мере:
– буџет Републике Србије и локални буџети;
– субвенције, пореске олакшице грађанима, удружењима, невладиним и приватним организацијама које прилагођавају своју производњу потребама тржишта;
– формирање посебног фонда за подржавање програма за органску производњу и производе дефинисаног географског порекла;
– обезбеђење финансијске подршке газдинствима која прихватају одговарајућа технолошка решења и еколошке стандарде у производњи;
– успостављање комерцијалних кредита за подршку наведеним активностима;
– национални и међународни програми и фондови за рурални развој и хармонизацију техничке регулативе ЕУ и друго.
Правне мере:
– усклађивање законодавне материје у области квалитета производа и безбедности процеса производње са националним и стандардима ЕУ;
– нормативно регулисање система субвенција производа органске привреде и производа дефинисаног географског порекла.
Организационе мере:
– израда одговарајућих пројеката;
– подстицање појединих производних програма;
– стварање идентитета планског подручја;
– редефинисање и оснивање савремене мреже за дистрибуцију и логистику;
– формирање пратећих и едукованих система за издавање сертификата екопроизвода по европским стандардима.
3.6. Шумарство
Приоритети будућег развоја шумарства биће реализовани следећим мерама: унапређењем система планирања у шумарству, развојем националних критеријума, показатеља и смерница за одрживо газдовање шумама, у складу са све-европским критеријумима и показатељима одрживог газдовања, и уз подстицање добровољне сертификације шума, затим квалитативним и квантитативним унапређењем шумских ресурса применом савремених метода газдовања, при чему ће се посебан значај дати мониторингу стања шума, заштити шума и биолошке разноврсности шумских екосистема, остваривању функције образовања, истраживања, рекреације, туризма и осталих функција шума. Јавни интерес је стално повећање и укрупњавање државног шумског поседа, утврђивање власништва над шумама, редовно ажурирање катастра шума и шумског земљишта, као и идентификовање и разграничење пољопривредног и шумског земљишта. Неопходно је стално дограђивање и усаглашавање прописа о промени намене, отуђивању, затим прибављању шума и шумског земљишта, као и унапређење система надзора над активностима у газдовању шумама и шумским земљиштима у државној својини и развијање партнерских односа између државе и осталих интересних група у одрживом газдовању шумама, утемељеном на јасно утврђеним правима и одговорностима.
Морају се створити ефикасан систем подршке сопственицима шума, и подршке оснивању малих и средњих предузећа у шумарству и сродним делатностима, а затим и обезбедити законски предуслови за несметано спровођење одрживог газдовања у случајевима када сопственици шума нису у могућности, не желе или немају интерес да спроводе планска документа, чиме угрожавају општи интерес и интерес других сопственика шума. Стварањем нормативних предуслова омогућиће се, и мерама економске политике, подстицање укрупњавања шумских поседа у приватној својини и онемогућити њихова даља фрагментација, због чега се морају оптимално користити расположиве мере економске политике и стална дугорочна финансијска средства за подстицање сопственика шума, како би се обезбедила заштита и унапређење стања шумских ресурса у приватној својини.
У оквиру сектора шумарства, на локалном нивоу већ постоје планови газдовања шумама (План развоја шумског подручја и Основе газдовања шумама) који представљају дугорочне пројекте (10 година) са конкретним мерама за имплементацију. Због специфичности сектора шумарства, постојеће планове газдовања шумама на локалном нивоу потребно је укључити у планове развоја локалног подручја. 
3.7. Туризам
Приоритетна планска решења до 2015. године су: 
– Пројекат „База података о туристичким вредностима”. Евидентирање и валоризовање природних и антропогених туристичких репера и вредности и дефинисање стратегије развоја туризма планског подручја;
– Пројекат „Обнова и изградња смештајних објеката”. Повећање смештајног капацитета на планском подручју и мотивисање приватног сектора за улагање у њих;
– Пројекат „Трансформација бањских места у модерне spa wellness центре”. Традиционална бањска места, у делу, или потпуно прилагодити модерним туристичким потребама. Овакви јединствени комплекси имали би у свом саставу комбинацију здравственог, спортско-рекреативног и забавног садржаја. Ово подразумева реализацију другог пројекта и нову детаљнију разраду, у складу са европским токовима, са циљем да се повећа број туриста, смањи просечна старост туриста и делимично промени циљна група туриста. Ово се односи и на дуго неразвијене бањске центре (на пример Јошаничка Бања) и на оне које активно раде, али на конвенционалан начин;
– Пројекат „Јединствено управљање туристичком привредом”. Овај пројекат подразумева: координисање инвестиција јавног и приватног сектора и обезбеђивање партнерства за планирање и имплементацију туристичког управљања и развоја на нивоу туристичких дестинација, обезбеђивање координације између туристичких дестинација, оснивање ефикасне и доступне мреже туристичких информативних центара на планском подручју, анкете међу туристима, као и сакупљање података и њихова анализа на нивоу дестинације или округа. Подизање нивоа свести и промотивне кампање о могућностима и новим кретањима у сектору туризма, пружање помоћи и усмеравања потенцијалним и постојећим туристичким предузећима;
– Пројекат „Манифестације и традиција”. Овај пројекат укључује унапређење богатог манифестационог програма на читавом подручју Просторног плана и покретање нових. Инсистирање на аутохтоној традицији, обичајима, веровањима, кулинарству и друго, као основу за подизање атрактивности туристичке понуде;
– Пројекат „Инфраструктурна опремљеност и саобраћајна приступачност”. Циљ пројекта је завршетак започетих аутопутских праваца, конверзија аеродрома Лађевци/Морава у цивилни, затим комунално опремање туристичких центара (нарочито планинских) и друго;
– Пројекат „Бициклистичке и пешачке стазе”. Пројекат се односи на европску бициклистичку руту дуж Коридора 10. Искоришћење потенцијално великог броја туриста подразумева уређење бициклистичких стаза, услуге смештаја, исхране, као и осталих комерцијалних садржаја уз стазе. Европски бициклистички пут потребно је повезати са интерном мрежом јавних саобраћајница у јединствену мрежу;
– Пројекат „Перманентна едукација”. Њиме се спроводи перманентна, мултидисциплинарна едукација стручњака и становништва у вези значаја и улоге туризма;
– Пројекат „Презентација туристичких вредности”. Пројектом се унапређује маркетинг у вези са информисањем потенцијалних туриста о вредностима планског подручја. Ту се налазе: формирање туристичких инфо пунктова, штампање пропагандног материјала, јасно обележавање маркантних објеката и целина, рекламе, билборди, интернет презентације и слично. У већим центрима у Републици Србији направити промоцију економских и туристичких вредности планског подручја;
– Пројекат „Итинерери”. Самостално, у сарадњи са суседним општинама или областима дефинисати више врста итинерера који би се нашли у туристичкој понуди;
– Пројекат „Европски пројекти”. На нивоу планског подручја оформити посебну регионалну канцеларију (агенцију, или две канцеларије), која би се старала о европским пројектима. Њен задатак би био да кроз стални контакт и увид у европске пројекте (апликације), информише заинтересоване, упути и едукује их, као и да пријави и прати туристичке и остале пројекте који би конкурисали за средства у ЕУ или из других фондова.
Мере и инструменти за реализацију планских решења:
Економско-финансијске мере – подразумева изворе финансирања: европски, национални, регионални и локални, приватни и јавни, кредити и средства појединих јавних предузећа; пореска политика и (де)мотивишући фактори за потенцијалне инвеститоре.
Институционално-организационе мере – израда „Стратегије развоја туризма за планско подручје”; повезивање градова/општина ради заједничког управљања туристичком привредом, формирање регионалне агенције/канцеларије, перманентна едукација и информисање; заједничко аплицирање за трансграничне пројекте и друго.
Техничке мере – израда конкретних пројеката изградње и реконструкције, заједнички наступи на сајмовима, изложбама и друго; организовање заједничких едукативних семинара; штампање пропагандног материјала и јединствена промоција планског подручја, или заједнички наступи са суседним и друго.
Правне мере – израда одговарајућих урбанистичких планова и израда просторних планова подручја посебне намене; очекивано доношење или примена нових закона; ажурирање и прилагођавање просторних планова јединица локалне самоуправе овом плану и друго. 
Учесници у имплементацији:
Кључни актери за развој туристичке привреде су: министарства надлежна за економију, туризам, животну средину, просторно планирање, затим републичка јавна предузећа, као што су: JП „Србијашуме”, „Железнице Србије” АД, ЈВП „Србијаводе”, Завод за заштиту природе Србије, Републички завод за заштиту споменика културе, Бициклистички савез Србије, ЈП „Скијалишта” Србије, републички фондови (за развој, регионални развој, животну средину и друго), Туристичка организација Србије, а затим и локалне туристичке организације, ловачка друштва, градске и локалне самоуправе и јавна предузећа локалних самоуправа, приватни инвеститори, невладине организације и удружења грађана.
3.8. Инфраструктурни системи
3.8.1. Саобраћајна инфраструктура
Приоритетна планска решења до 2015. године су:
– завршетак изградње дела државног пута I реда М-1.11 Крагујевац – Баточина;
– израда пројектне документације и почетак реализације коридора ауто-пута Е-761 Појате – Крушевац – Краљево – Чачак; 
– израда планске и пројектне документације за деоницу државног пута I реда М-4 Лазаревац – Аранђеловац – Топола – Рача – Марковац – Свилајнац –Деспотовац – Бор;
– израда планске и пројектне документације за аутопутски коридор Баточина – Крагујевац – Кнић (веза постојећег ауто-пута Е-75 Београд – Ниш и планираног ауто-пута Е-761 Појате – Крушевац – Краљево – Чачак;
– израда пројектне документације за измештање траса транзитних саобраћајних токова на просторима са посебним режимом заштите (посебно у непосредној и ужој зони санитарне заштите акумулација за водоснабдевање);
– завршетак изградње и израда планске и пројектне документације обилазница за Крагујевац, Краљево, Крушевац, Параћин и Нови Пазар;
– реализација главних пројеката рехабилитације државних путева према програмима ЈП „Путеви Србије”;
– реконструкција и модернизација магистралне међународне пруге Београд – Ниш;
– ревитализација и модернизација пруге Сталаћ – Краљево – Пожега;
– ревитализација и модернизација и изградња другог колосека пруге Лапово – Крагујевац – Краљево – Ђенерал Јанковић;
– израда планске и пројектне документације за железничке пруге Рашка – Нови Пазар и Младеновац – Аранђеловац – Топола – Горњи Милановац – Чачак;
– реализација регионалног аеродрома Лађевци, пренаменом и доградњом постојећег аеродрома и доградњом мреже мањих аеродрома (Трстеник, Крушевац, Краљево, Параћин – Давидовац, Јагодина);
– израда одговарајуће студијске и пројектне документације планираних међународних бициклистичких коридора;
– учествовање у програмима Републике Србије у вези са развојем водног и интермодалног саобраћаја, као и програмима развоја мреже аеродрома нижег ранга.
Мере и инструменти за реализацију планских решења:
– удруживање средстава за развој мреже државних путева из буџета Републике Србије, затим из средстава ЈП „Путеви Србије” и кредитних средстава међународних асоцијација, EBRD и друго; 
– обезбеђење средстава из буџета локалних самоуправа, уз партиципацију ЈП „Путеви Србије”, као и уз коришћење различитих кредитних средстава и донација, приватног сектора и друго, за реконструкцију, рехабилитацију и изградњу општинских путева; 
– удруживање средстава за развој мреже државних железница из буџета Републике Србије, средстава „Железнице Србије” АД и кредитних средстава међународних асоцијација, EBRD и друго;
– категоризација општинских путева коју утврђују скупштине локалних самоуправа на предлог градских/општинских дирекција/завода, надлежних за путеве;
– формирање и одржавање базе података о општинским и некатегорисаним путевима, повезаним са референтним системом државних путева, а које обезбеђују градске/општинске дирекције/заводи надлежни за путеве, у сарадњи с јавним предузећем надлежним за управљање државним путевима;
– обезбеђење и удруживање средстава из буџета обухваћених градова/општина и приватног сектора, уз конкурисање за коришћење средстава предприступног инструмента IPA Европске уније (у оквиру компоненте пет) за развој локалне инфраструктуре (општинских путева).
Учесници у имплементацији:
Министарства надлежна за инфраструктуру, животну средину, просторно планирање и изградњу објеката, ЈП „Путеви Србије”, „Железнице Србије” АД, републички фондови (за развој, регионални развој, животну средину и друго); регионалне развојне агенције, локалне управе и јавна предузећа и организације надлежне за општинске путеве.
3.8.2. Енергетска инфраструктура
Приоритетна планска решења до 2015. године су:
– изградња локалних дистрибутивних мрежа природног гаса;
– проширење постојеће топловодне инфраструктуре за прикључење нових потрошача;
– увођење техничких мера за повећање енергетске ефикасности комплетне енергетске инфраструктуре и смањење потрошње финалне енергије у областима индустрије, саобраћаја и зградарства;
– планско и систематско повећање учешћа обновљивих извора енергије у укупној потрошњи примарне енергије;
– интерконекција гасоводног система у обухвату Просторног плана са планираним транснационалним гасоводом „Јужни ток”;
– изградња крака продуктовода дуж осовине Лепеница – Гружа – Ибар, који би повезао простор у обухвату Просторног плана са рафинеријама нафте у Новом Саду и Панчеву.
Мере и инструменти за реализацију планских решења:
– обезбеђење средстава из буџета Републике Србије, преко министарства надлежног за енергетику и ЈП „Електромрежа Србије”, за планирани развој преносних система и енергетских објеката, као и средстава ЈП „Електропривреда Србије” и осталих субјеката развоја хидроенергетских система, са циљем улагања у реконструкцију постојеће и изградњу планиране дистрибутивне мреже и електроенергетских објеката;
– обезбеђење средстава из буџета Републике Србије преко министарстава надлежних за енергетику и животну средину, републичких агенција и фондова, затим из приватног сектора, а намењених за истраживање и комерцијално коришћење локалних, обновљивих извора енергије, као аутономних система за задовољавање одређених локалних енергетских потреба (у домаћинствима, пољопривреди и комерцијалним делатностима), као и обезбеђивање подстицајних и кредитних средстава за улагања у енергетски штедљивију изградњу и коришћење објеката и нове енергетски ефикасније и еколошки прихватљивије технологије; 
– формирање регистра потрошача који обезбеђују надлежне локалне управе, у сарадњи са агенцијама за енергетику и енергетску ефикасност; 
– формирање градских/општинских служби и савета за енергетику скупштина локалних самоуправа, за припрему и праћење реализације планова развоја и енергетских биланса градова/општина, као и формирање градских/општинских енергетских инспекцијских служби за надзор над радом енергетских уређаја у погледу ефикасности коришћења енергије и заштите животне средине;
– удруживање средстава за развој магистралног гасовода, оних из буџета Републике Србије, затим ЈП „Србијагас”, као и кредитних средстава међународних асоцијација.
Учесници у имплементацији:
Министарства надлежна за енергетику, заштиту животне средине и водопривреду, органи локалних самоуправа, ЈП „Електромрежа Србије”, ЈП „Електропривреда Србије” (ПД „Крагујевац”, ЕД „Краљево”, ЕД „Јагодина”, ЕД „Крушевац”), ЈП „Србијагас”, „НИС”, регионалне развојне агенције и други учесници у јавном и приватном сектору.
3.8.3. Водопривредна инфраструктура
Приоритетна планска решења до 2015. године су:
Водоснабдевање:
− заштита свих изворишта водоснабдевања;
− смањење губитака у водоводним системима;
− изградња ППВ у Лапову;
− обнова и доградња ППВ у Мајдеву (Крушевац);
− проширење капацитета моравског водоводног система у Брзану;
− проширење постојећег изворишта „Рибаре” у Јагодини;
− ширење Расинско-поморавског система ка Параћину.
Одвођење отпадних вода:
− реконструкција и проширење канализационих система као припрема за изградњу ППОВ.
Уређење, коришћење и заштита вода:
− регулација леве обале Ибра у Краљеву;
− регулација десне обале Ибра у Рашки;
− регулација Врњачке реке у Врњачкој Бањи;
− регулација Каленићке реке у Варварину;
− регулација Велике Мораве од села Чепуре до села Својново у општини Параћин;
− регулација реке Црнице (санација ушћа) и регулација од Параћина до Давидовца;
− завршетак реконструкције Лугомира у Јагодини;
− реконструкција насипа на Белици;
− регулација Ресаве од ушћа до „Компа” у Свилајнцу;
− регулација Кубршнице низводно од центра Аранђеловца;
− завршетак регулације реке Раче у зони Доње Раче;
− регулација Липарског потока у Лапову.
Коришћење вода:
− почетак израде каскада на Ибру.
Заштита вода:
− реализација ППОВ насеља у зони заштите изворишта водоснабдевања (Брус);
− обнова ППОВ у Крагујевцу;
− реализација ППОВ у насељима са највећим утицајима на водотокове (Краљево, Крушевац, Нови Пазар).
Мере и инструменти за реализацију планских решења:
– успостављање поузданог мерног система и мониторинг система (са мерењем протока у свим гранама система, регистровањем водних биланса регистроване и нерегистроване потрошње и контролом свих кључних тачака у мрежи), ради обезбеђења потпуне хидрауличке осмотривости система; формирање продајне цена воде;
– обезбеђење и удруживање средстава из буџета Републике Србије, Националног инвестиционог плана и буџета обухваћених градова/општина у сектору водопривреде и заштите животне средине за финансирање реконструкције водовода и развоја водовода, обнове и проширења постојећих канализационих система, изградње ППОВ (насеља и регионалних депонија, уз услов ефективности БПК ≤ 4 mg O²/l) и руралну санитацију насеља у ужој и широј зони санитарне заштите акумулација;
– успостављање мониторинга параметара квалитета воде у водоакумулацијама, њиховим притокама и другим значајнијим водотоцима на подручју Просторног плана, с математичким моделом за прогнозу квалитета воде, који обезбеђују Републичка дирекција за воде, у сарадњи с ЈВП „Србијаводе” и надлежна градска/општинска јавна комунална предузећа; 
– реализација посебних програма и система за остваривање пуне безбедности подручја низводно од водоакумулација, које обезбеђује држалац објеката; 
– појачан надзор над спровођењем мера санитарне заштите изворишта (посебно водоакумулација од еутофикације), радом објеката и постројења за пречишћавање и дистрибуцију воде за пиће и објеката и постројења за прикупљање и пречишћавање отпадних комуналних и загађених атмосферских вода (уз постепено укидање парцијалних излива колектора отпадних вода у водотоке мимо ППОВ), који обезбеђују министарства надлежна за санитарну заштиту, водопривреду (то јест Републичка дирекција за воде), заштиту животне средине и надлежне локалне управе градова и општина;
– забрана изградње нових привредних, стамбених и других објеката, ширења постојећих објеката, вођења инфраструктурних система у плавним зонама које су угрожене великим водама;
– обезбеђење и удруживање средстава из буџета обухваћених градова/општина и приватног сектора, уз конкурисање за коришћење средстава предприступног инструмента IPA Европске уније (у оквиру компоненте пет) за развој локалне инфраструктуре (водовода, канализације, ППОВ и/или руралне санитације насеља – санитарно безбедног третмана отпадних вода).
Учесници у имплементацији:
Министарства надлежна за водопривреду, енергетику, шумарство, животну средину, просторно планирање и изградњу објеката; Републичка дирекција за воде при Министарству пољопривреде, шумарства и водопривреде; ЈВП „Србијаводе”, ЈП „Електропривреда Србије”, ЈП „Србијашуме”, регионалне развојне агенције, јавна комунална предузећа за водовод и канализацију, електродистрибуције обухваћених градова/општина, органи управљања обухваћених градова/општина; приватни инвеститори (за реализацију МХЕ, рибњака и друго).
3.8.4. Телекомуникациона инфраструктура
Приоритетна планска решења до 2015. године су:
− замена постојећих аналогних комутација (централа) дигиталним;
− изградња нових комутационих објеката у насељима и деловима насеља са преко 500 становника;
− изградња оптичких каблова за насеља у којима се граде комутације;
− изградња РР мреже, посебно за брдско-планинска подручја;
− изградња планираних базних станица мобилних оператера;
− изградња мреже за дигитално емитовање ТВ програма.
Мере и инструменти за реализацију планских решења:
− обезбеђење средстава телекомуникационих оператера – „Телеком Србија”, „Telenor” и других оператера са лиценцом, као и ЈП „Пошта Србије” за реализацију планираних активности на телекомуникацијама и поштанском саобраћају, уз обезбеђење партиципације средстава буџета локалних управа градова и општина обухваћених Просторним планом, из буџета Републике Србије, преко министарстава надлежних за инфраструктуру и телекомуникације и других извора за реализацију руралног радиотелефонског система и месних (приступних) мрежа за ретко настањене делове подручја;
− обезбеђење и удруживање средстава из буџета локалних управа градова и општина обухваћених Просторним планом и приватног сектора, уз конкурисање за коришћење средстава предприступног инструмента IPA Европске уније (у оквиру компоненте пет) за развој локалне инфраструктуре (руралног радиотелефонског система и месних мрежа).
Учесници у имплементацији:
Министарство надлежно за телекомуникације, ЈП „Поште Србије”, „Телеком Србија”, „Теlenor”, „VIP Mobile” и други оператери који у међувремену добију лиценце, Радио телевизија Србије, локалне телевизијске и радио станице, органи градова/општина.
3.8.5. Комунална инфраструктура
Приоритетна планска решења до 2015. године су:
1) Доношење регионалних и локалних планова управљања отпадом;
2) Проширење покривености услугама сакупљања отпада на рурална насеља:
– набавка возила и посуда за сакупљање отпада;
3) Успостављање система одвојеног сакупљања и сепарације отпада:
– изградња центара за одвојено сакупљање рециклабилног отпада – рециклажних дворишта у свим јединицама локалне самоуправе;
– успостављање центара за сакупљање опасног отпада из домаћинстава (отпадних уља, отпада од електричних и електронских производа, отпадних батерија и друго) у свим јединицама локалне самоуправе;
– изградња постројења за сепарацију рециклабилног отпада у близини локације регионалне депоније у Лапову.
4) Почетак радова на изградњи регионалних центара за управљање отпадом – регионалних депонија са постројењима за сепарацију рециклабилног отпада у Крагујевцу, Крушевцу и Новом Пазару и потребним трансфер станицама:
– израда потребне планске и пројектно-техничке документације (регулационих планова, студија изводљивости са идејним пројектима, студија о процени утицаја на животну средину и друго) и прибављање потребних дозвола; 
– изградња трансфер станица у складу са регионалним плановима управљања отпадом;
– почетак изградње регионалних депонија, чији се завршетак очекује у другој етапи спровођења Просторног плана.
Мере и инструменти за спровођење Просторног плана:
Правни инструменти – Потребно је доношење регионалних и локалних планова управљања отпадом у локалним самоуправама које ове планове још нису донеле. Прописе локалних самоуправа који се односе на сакупљање комуналног отпада и одржавање чистоће треба ускладити са Законом о управљању отпадом („Службени гласник РС”, бр. 36/09 и 88/10) и Стратегијом управљања отпадом за период 2010–2019. године.
Економско-финансијске мере – Потребно је променити и основу обрачуна накнада за пружање услуга сакупљања и одлагања отпада и постепено увести примену принципа пуне надокнаде трошкова. Повезивање накнаде са количином генерисаног отпада ће повећати свест о рециклажи и стимулисати појединце да врше претходно сортирање отпада или да смање количину амбалаже. Такође је битно повећање степена наплате потраживања од корисника услуга. Реформа система финансирања управљања отпадом треба да се фокусира на финансирање на локалном нивоу, коришћење кредита и успостављање партнерства између јавног и приватног сектора. Наиме, потребно је обезбеђење и удруживање средстава из буџета локалних управа градова и општина обухваћених Просторним планом и приватног сектора, уз конкурисање за коришћење средстава предприступног инструмента IPA Европске уније за развој инфраструктуре за управљање отпадом (регионалних центара за управљање отпадом).
Институционално-организационе мере – Потребно је јачање институционалних капацитета да би се у потпуности спровеле надлежности дефинисане законима. Потребне су обуке запослених у општинама за област управљања отпадом (инспекција, урбанизам и друго), посебно за лиценцирање оператера за сакупљање и третман отпада, као и обуке запослених у ЈКП. Потребно је оснивање стручних служби за заштиту животне средине у општинама у којима не постоје у подручју Просторног плана. Повезивање градова/општина ради заједничког управљања отпадом и потписивање међуопштинских споразума је приоритет. Потребно је формирање регионалних предузећа за управљање отпадом.
Техничке мере – Потребна је набавка возила и посуда за сакупљање отпада у градовима и општинама планског подручја, ради проширења обухвата. Потребна је изградња рециклажних дворишта у градовима и општинама планског подручја. Потребно је одредити и локације центара за сакупљање опасног отпада из домаћинстава (отпадних уља, отпадних електричних и електронских апарата, отпадних батерија и друго), то јест обезбедити техничке могућности за сакупљање појединих врста опасног отпада на територији општина. Планско опредељење је изградња постројења за сепарацију рециклабилног отпада у близини локације регионалне депоније у Лапову. У периоду до 2015. године потребно је израдити сву потребну планску и пројектно-техничку документацију (регулационе планове, студије изводљивости са идејним пројектима, студије о процени утицаја на животну средину и друго), прибавити потребне дозволе и започети радове на изградњи регионалних депонија и трансфер станица, чији се завршетак очекује у другој етапи спровођења Просторног плана. Изграђени регионални центри за управљање отпадом и трансфер станице треба да буду у складу са националним прописима и ЕУ директивама. Након тога биће потребна санација и рекултивација општинских сметлишта. Планско опредељење је усмеравање опасног отпада према регионалним складиштима ван граница Просторног плана, а која треба изградити у складу са ППРС.
3.9. Животна средина, природна и културна добра и природни хазарди
3.9.1. Заштита животне средине
Приоритетна планска решења до 2015. године су:
– наставак и даљи систематски развој акције „Очистимо Србију”, уз ангажовање свих актера и локалне самоуправе;
– санација загађених индустријских и рударско-енергетских локација, што подразумева: спровођење поступка санације и ремедијације црних тачака (hot spots) – контаминираних индустријских локација (Фабрика цемента „Holcim” Нови Поповац, ТЕ Морава у Свилајнцу), рекултивацију и ремедијацију локација најоштећенијих експлоатацијом минералних сировина (Ресавско-моравски басен мрког угља код Деспотовца, Ибарски рудници каменог угља), као и санацију и ремедијацију загађених водотокова;
– смањење загађења ваздуха које потиче из енергетике и индустрије, што подразумева: израду регистра загађивача са билансом емисије, изградњу постројења за одсумпоравање у термоенергетским постројењима, и уградњу нових или реконструкцију постојећих филтера у постројењима која емитују суспендоване честице изнад граничне вредности емисије (ГВЕ) и која представљају највећи ризик по животну средину и здравље људи;
– побољшање квалитета површинских и подземних вода, што подразумева: изградњу система за прикупљање, одвођење и пречишћавање отпадних вода насеља и индустрија у насељима која су најугроженија и са највећим ризиком по здравље људи и животну средину, и обезбеђење рационалног коришћења воде у индустрији и енергетици, увођењем нових технологија и рециркулације, а посебно заштита изворишта термоминералних лековитих вода;
– спречавање даљег губитка земљишта и очување и побољшање његовог квалитета што подразумева: санацију деградираног и контаминираног земљишта у индустријским областима и спровођење мера за заштиту од ерозије;
– израда стратешких карата буке у циљу идентификације најугроженијих зона и коридора, смањивање нивоа буке заштитним баријерама на угроженим локацијама, поред саобраћајница и индустрија, а које тангирају становање;
– обезбеђивање мониторинга и сталног надзора за сва индустријска постројења са SEVESO II листе, као и реализација планова безбедности и планова заштите од индустријских удеса;
– успостављање и проширење мониторинга и даље развијање интегралног катастра загађивача, што подразумева: модернизацију мреже мониторинга квалитета ваздуха, успостављање аутоматског мониторинга над значајним емитерима, успостављање мреже мониторинга емисије отпадних вода, развијање мониторинга квалитета земљишта, и развијање интегралног катастра загађивача.
Мере и инструменти за спровођење Просторног плана:
Финансијско-економске мере:
– ангажовање основних извора финансирања заштите животне средине кроз буџет Републике Србије;
– финансијска помоћ за спровођење санационих и акционих програма заштите животне средине;
– подстицајне мере за програме заштите и унапређења животне средине;
– пореске олакшице за спровођење биолошких мера заштите пољопривредног и шумског земљишта;
– кредитно-монетарна политика, инвестициони кредити и обезбеђивање кредита за технолошка решења према еколошким стандардима који се користе у привреди, пољопривреди и занатству;
– повољни кредити и олакшице за пројектовање, набавку и увођење система за пречишћавање отпадних вода;
– новчане казне и остале финансијске рестрикције за лица која врше загађивање животне средине изнад законом прописаних граничних вредности;
– финансијска подршка за санацију и рекултивацију депонија комуналног чврстог отпада.
Нормативне мере:
– поштовање стечених обавеза из просторног плана вишег реда;
– обезбеђивање примене одговарајућих закона и нормативних подзаконских аката из области заштите животне средине;
– обезбеђивање урбанистичко-планске документације за поједине просторне целине и локалитете;
– доношење одлука из области заштите животне средине, у надлежности локалне самоуправе;
– имплементација планских решења из одговарајућих просторних и урбанистичких планова.
Организационе мере и инструменти:
– у домену републичке надлежности налазе се министарства надлежна за заштиту животне средине, просторно планирање, пољопривреду, шумарство, водопривреду, инфраструктуру, рударство и енергетику, надлежне републичке агенције, заводи, институти и јавна предузећа;
– органима локалне управе припадају надлежне службе за област привреде, урбанизма, комуналних делатности и заштите животне средине; 
– информисање и едукација грађана у локалној заједници кроз различите програме, манифестације, публикације и акције о потреби заштите и унапређивања животне средине и природним потенцијалима подручја;
– побољшање инспекцијског надзора из домена заштите животне средине.
Политике:
– обезбеђивање стриктне примене законских прописа и планских аката из области заштите животне средине;
– развој подручја у свим секторима у складу са основним принципима одрживог развоја; 
– доследно спровођење принципа „загађивач плаћа”;
– подстицање заједнице у иницирању и реализацији програма заштите животне средине.
3.9.2. Заштита културних добара
Приоритетна планска решења до 2015. године су:
– формирање базе података за сва културна добра на подручју Просторног плана (без ажурирања релевантних података о културном наслеђу планског подручја, не може се радити ни један пројекат за који би се потраживала државна или међународна финансијска средства);
– израда планске и програмске документације групације предеоних целина и добара од изузетног и великог значаја које треба уредити, презентовати и заштитити од непланске изградње;
– групација културног споменичког наслеђа долине Ибра (манастири и градови из времена средњевековне Српске државе, од Краљева до Новог Пазара);
– група манастира Моравског подручја (подручје средњег Поморавља, од села Гложане (општина Свилајнац) узводно може да се назове Моравском Светом гором. На десној обали Велике Мораве налазе се манастири: Томић, Добреш, Девесиње, Радешин, Ивковић, Златенец и Миљков манастир (раније Буковица);
– групацијa културног споменичког наслеђа формирања модерне српске државе (од оријента ка западу);
– група споменичког наслеђа и обележја Другог светског рата (места страдања становништва у Другом светском рату);
– формирање Мреже центара народног градитељства Србије;
– израда студија предеоних целина и групације евидентираних добара која треба да добију приоритет у стицању статуса НКД.
За имплементацију концепције и планских решења у области заштите културних добара, неопходне су одговарајуће мере и инструменти, и то: планско-програмске, организационе, економско-финансијске и нормативно-правне. Имплементација планских решења биће додатно дефинисана израдом програма имплементације Регионалног просторног плана Шумадијског, Поморавског, Рашког и Ресавског управног округа, у складу са Законом.
Кључни актери (учесници) заштите културних добара јесу:
Министарство надлежно за културу и информисање, Републички завод за заштиту споменика културе, Завод за заштиту споменика културе – Крагујевац и Завод за заштиту споменика културе – Краљево, општине и градови (24 јединице локалне самоуправе), институције културе, медији, приватни сектор, невладине организације, туристичка организације градова и општина, управних округа/области, региона и Републике Србије, као и становништво планског подручја.
На подручју Просторног плана, у циљу заштите градитељског наслеђа, а на основу достављених података Републичког завода за заштиту споменика културе, утврђен је попис непокретног културног добра од изузетног значаја и непокретног културног добра од великог значаја. Такође у оквиру документационе основе дат је исцрпни списак свих непокретних културних добара и добара која уживају претходну заштиту, по градовима и општинама.
3.9.3. Заштита природних добара
Приоритетна планска решења до 2015. године су:
– доношење уредбе о заштити ПП Кучај – Бељаница (део припада Поморавском управном округу), ПИО Рас – Сопоћани (Рашки управни округ) и Мојсињске планине и Сталаћка клисура, као и хидроакумулација „Ћелије” (Расински управни округ), али и СРП Брзанско Моравиште (Шумадијски управни округ). На основу комплексних друштвено-политичких околности, као посебно деликатан процес се издваја и заштита будућег природног добра Мокра гора – Проклетије;
– доношење акта о заштити већег броја споменика природе геоморфолошког, хидролошког и ботаничког карактера, као и идентификовање објеката геонаслеђа, као потенцијалних простора за заштиту;
– наставак експертских истраживачких активности и вредновања и других објеката и предела који су представници уникатних вредности биотичког карактера и геонаслеђа;
– наставак активности из надлежности Завода за заштиту природе Србије на пословима мониторинга и ревизије стања заштићених природних добара, али и њихове категоризације/рекатегоризације и где год је то могуће усаглашавања категоризације са међународним IUCN категоријама.
Мере и инструменти:
Мере и инструменти за спровођење планова имплементације из области заштите природе односе се и на обезбеђење средстава из буџета Републике Србије преко министарстава надлежних за послове заштите животне средине, пољопривреде и шумарства, енергетике, туризма и културе, средстава различитих фондова, јавних предузећа (ЈП „Национални парк Копаоник” и ЈП „Србијашуме”) и других управљача заштићених природних добара и јавних прихода органа општинских управа, али и средстава НВО из ове области. Истовремено, како је одређен број активности на унапређењу заштите природе овог простора усмерен и ка интензивирању међународно усаглашених активности на заштити, за очекивати је и одговарајућу финансијску, експертску и логистичку подршку и из међународних фондова.
Учесници у имплементацији:
Учесници у имплементацији концепција заштите природе представљених Просторним планом јесу министарства надлежна за: енергетику, заштиту животне средине, природне ресурсе, рударство, и просторно планирање, Завод за заштиту природе Србије, као и сви управљачи заштићених природних добара (на пример ЈП „Национални парк Копаоник”, ЈП „Србијашуме”, територијално надлежне општинске управе, НВО, физичка лица и друго).
3.9.4. Природни ризици и хазарди
Приоритетна планска решења до 2015. године су:
– Катастар угрожености територије природним хазардима – како би се могла извршити правилна процена степена повредивости простора, односно ограничења за његово коришћење, потребно је приступити изради катастра угрожености простора од природних непогода. На бази сазнања и истраживања, направила би се листа тачака (зона) могућих ризика, вероватноће појављивања, обима последица, а на основу тога дефинисали планови заштите и приоритети заштите у планирању простора;
– Административно и институционално јачање капацитета – техничко и стручно јачање локалних капацитета ради превентивне заштите од природних непогода.
Учесници у имплементацији
Учесници у имплементацији су: Републичка агенција за просторно планирање, локална самоуправа, научне институције и други.
3.10. Регионалне везе и трансгранична сарадња
Приоритетна планска решења до 2015. године су:
– реализација усвојених пројеката у оквиру програма транснационалне и прекограничне сарадње која је финансирана европским фондовима, као и реализација осталих програма и пројеката интеррегионалне и интрарегионалне сарадње према предвиђеним роковима;
– дефинисање надлежности, спровођење иницијатива и информисање становништва о свим аспектима међуфункцијских просторних веза у циљу заједничког одрживог развоја простора, у складу са европским принципима и стандардима (укључивање у национални систем мониторинга просторног развоја на регионалном нивоу, у складу са међународним стандардима – европска мрежа за посматрање просторног развоја ESPON и национална инфраструктура геопросторних података – НИГП, према државној стратегији, а и у складу са европском директивом INSPIRE – Infrastucture for Spatial Information in the European Community);
– активности грађана планског подручја у циљу дефинисања области свих видова просторне сарадње за период после 2013. (2015) године. 
Мере и инструменти за спровођење
Основне организационе мере приликом имплементације Просторног плана своде се на:
– активности на реализацији усвојених програма у вези са планским подручјем, транснационалним и ужим делом (Рашки управни округ) и са прекограничном сарадњом, односно дефинисањем нових програма сарадње;
– дефинисање институционалних надлежности и формирање одговарајућих служби на регионалном и локалном нивоу кад је у питању сарадња у области развоја интеррегионалних функцијских веза и међуодноса са окружењем;
– активности у функцији заштите природних добара и укључивању појединачних природних локалитета и добара културе у међународни систем заштите;
– информисање и едукацију свих учесника и становника планског подручја о значају просторних интеграција и могућностима за дефинисање пројеката прекограничне сарадњу у складу са IPA програмом и еврорегионалном сарадњом (Република Србија и Црна Гора);
– спровођење свих активности на развоју информационо-комуникационих технологија.
Нормативне мере обухватају поштовање важећих закона, стратегија и планских докумената (на националном, регионалном и локалном нивоу), као и усклађивање националног законодавства и прописа са законодавством ЕУ (АС), европским прописима, нормативима и стандардима.
Учесници у имплементацији:
– Влада Републике Србије и ресорна министарства надлежна за природне ресурсе, рударство, просторно планирање, енергетику, развој, заштиту животне средине, финансије, привреду, регионални развој, развој локалне самоуправе и друге области);
– Републичка агенција за просторно планирање;
– Регионална агенција за економски развој Шумадије и Поморавља, Регионална агенција за просторни и економски развој Рашког и Моравичког округа, Регионални центар за развој малих и средњих предузећа Крушевац, Регионална развојна агенција Санџака;
– канцеларије за прекограничну и еврорегионалну сарадњу;
– надлежне институције Републике Србије, (ЈП „Путеви Србије”, Републичка дирекција за путеве, „Железнице Србије” АД, ЈП „Србијашуме”, Завод за заштиту природе Србије и тако даље), као и институције на регионалном и локалном нивоу (на пример стараоци над заштићеним природним добрима);
– локална самоуправа – партнери у пројектима;
– приватно предузетништво, дијаспора и невладине организације;
– спољне асоцијације и институције. 
4. Институционално-организациона, информатичка и програмска подршка спровођењу Просторног плана
Специфичности развојних проблема и положај планског подручја према суседним регионима и областима у Републици Србији и другим државама, утицаће на правац и садржај институционално-организационог прилагођавања и доношење регионалних стратегија (на нивоу области и региона).
Приоритет имају, у складу са Законом о регионалном развоју:
– Институционална и организациона прилагођавања за потребе развоја;
– Регионална развојна стратегија;
– Програм финансирања регионалног развоја.
У погледу нових институционалних и организационих аранжмана, могући су следећи модалитети интегралног управљања развојем и заштитом средине, и то:
– обласне асоцијације кластера;
– интеррегионале форме повезивања градова/општина;
– регионалне/обласне корпорације/агенције за одрживи развој, уређење простора и заштиту животне средине, као развојне институције/организације са појединим овлашћењима која су пренета од републичких и локалних органа власти;
– регионално јавно предузеће за развој, уређење и заштиту средине читавог регионалног подручја (такође са ширим овлашћењима, као претходно);
– регионална „испостава” одговарајуће републичке агенције/организације (за регионални развој, реструктурирање, развој малих и средњих предузећа и предузетништва, социо-економски развој, научна истраживања, информатичку и другу сазнајну подршку и тако даље).
Без обзира на организациони модел, битно је да се постигне институционална и акцијска равнотежа између неопходне самосталности регионалне организација, с једне стране, и потребе да се обезбеди локални-регионални утицај и ефикасност акције с друге стране. Осим тога, потребно је успоставити одређену меру партнерства између јавног, приватног и такозваног „трећег сектора”.
Без обзира на конкретан институционални и организациони аранжман, регионално тело имало би у свом саставу одговарајућу експертску службу за планску евалуацију и мониторинг планских одлука. Служба би имала задатак да пружи/обезбеди трајну информатичку подршку припремању, доношењу и спровођењу стратешких планских одлука (укључујући и мониторинг имплементације одлука и једноставније облике планске, програмске и пројектне евалуације).
Како би перспективно Република Србија, односно планско подручје, могли да користе средства из предприступних фондова ЕУ, на националном нивоу треба израдити и донети одговарајући национални развојни стратешки оквир, одговарајући регионални документ за планско подручје, а такође и формирати регионалне институције.
У циљу успешне подршке примени Просторног плана, скупштине (или председници) градова и општина, у сарадњи са Националном агенцијом за регионални развој, треба да се сагласе да се послови праћења остваривања Просторног плана у другим плановима, програмима и пројектима и њиховој реализацији, заједнички повере. У том смислу, најзначајније је јачање сарадње на плану имплементације приоритетних капиталних инвестиција који су од заједничког интереса за Републику Србију, или једну или више локалних самоуправа. За обављање поверених и осталих послова неопходну стручно планерску помоћ пружиће Национална агенција за регионални развој, регионални развојни савет, Републичка агенција за просторно планирање, обрађивач Просторног плана, као и друге стручне институције.
На основу Просторног плана, Републичка агенција за просторно планирање ће формирати базу података о простору и Просторном плану, и то у функцији: коришћења, праћења и оцене спровођења, а затим и допуне и иновирања планских концепција и решења. На тај начин створиће се предуслови за формирање ГИС-а планског подручја: у првој фази, ће се извршити анализа доступних података из Просторног плана и података којима располажу градови и општине, и друго, утврдиће се степен валидности и ажурности података. У другој фази, потребно је формирати јединствену просторну базу података конверзијом дигиталних података у јединствени систем података о простору.
Приоритетне активности на организацији система централне базе података и информатичке подршке су: активности у вези са обрадом података и информатички део (набавка софтвера, набавка релационе базе података, набавка хардвера, анализа и конверзија података из Просторног плана и друго), као и активности у вези са оспособљавањем стручног кадра у градовима и општинама планског подручја.
Извори финансирања за средства намењена реализацији пројекта (набавка софтвера и хардвера, обука кадра и имплементација целог система) јесу министарство надлежно за просторно планирање, затим домаћи и страни фондови за подстицање развоја локалне самоуправе, као и општински и градски буџети и друго, а што ће се ближе утврдити програмом имплементације Просторног плана.
Програм имплементације Просторног плана ће донети Влада Републике Србије, за раздобље од пет година, у року од једне године од дана ступања на снагу Просторног плана, а којим ће се:
– разрадити и ближе утврдити приоритетни пројекти за остваривање планског документа, динамика уређења заштићених и других приоритетних просторних целина, као и мере и инструменти за имплементацију Просторног плана; 
– утврдити износи и извори средстава, рокови, обавезе и одговорности за извршење програма имплементације Просторног плана;
– прописати кључни показатељи и критеријуми за праћење промена стања у простору и животној средини и за процену остваривања циљева, планских решења и пропозиција Просторног плана.