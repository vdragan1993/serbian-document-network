Редакцијски пречишћен текст
 
 
На основу члана 15. став 2, члана 18. став 5, члана 20. став 9. и члана 21. став 8. Закона о метрологији („Службени гласник РС”, број 30/10),
Министар привреде доноси
 
ПРАВИЛНИК
о медицинским термометрима

	"Службени гласник РС", бр. 118 од 30. децембра 2013,
	86 од 15. августа 2014.
 
Предмет
Члан 1.
Овим правилником ближе се прописују захтеви за медицинске термометре, означавање медицинских термометара, начин утврђивања испуњености захтева за медицинске термометре, методе мерења, начин испитивања типа, као и начин и услови оверавања медицинских термометара.
Примена
Члан 2. 
Овај правилник примењује се на следеће врсте медицинских термометара:
1) стаклени термометри пуњени течношћу за мерење максималне температуре људског тела (у даљем тексту: стаклени термометри);
2) електрични термометри за мерење максималне температуре људског тела;
3) електрични термометри за континуирано мерење температуре људског тела.
Значење појединих израза
Члан 3.
Поједини изрази који се употребљавају у овом правилнику имају следеће значење:
1) медицински термометар је термометар намењен за мерење температуре људског тела у телесним шупљинама као што су пазух, уста, ректум, носна и ушна шупљина;
2) температурна сонда је део медицинског термометра који се доводи у контакт са људским телом и са њим успоставља топлотну равнотежу;
3) показна јединица је део медицинског термометра који обрађује излазни сигнал сензора и показује вредност мерене температуре;
4) уређај за максимум је саставни део медицинског термометра који током одређеног временског периода прати температуру и приказује максималну температуру коју држи до поновног ресетовања од стране корисника;
5) црно тело је референтни извор инфрацрвеног зрачења која има облик шупљине.
Други изрази који се употребљавају у овом правилнику, а нису дефинисани у ставу 1. овог члана, имају значење које je дефинисано законима којима се уређују метрологија и стандардизација.
Мерне јединице
Члан 4.
Резултат мерења медицинским термометром приказује се у степенима Целзијуса [°С].
Захтеви
Члан 5.
Захтеви за медицинске термометре дати су у Прилогу 1 – Захтеви за медицинске термометре, који је одштампан уз овај правилник и чини његов саставни део.
Сматра се да медицински термометар испуњава захтеве из става 1. овог члана ако испуњава одговарајуће захтеве српског стандарда, и то:
1) SRPS EN 12470-1:2011 – Клинички термометри – Део 1: Стаклени термометри испуњени течним металом са уређајем за показивање највише температуре, за стаклене термометре пуњене течношћу за мерење максималне температуре људског тела; 
	
2) SRPS EN 12470-3:2011 – Клинички термометри – Део 3: Перформансе електричних термометара за мерење највише температуре (термометри са склопом за предвиђање температуре, као и термометри без тог склопа), за електричне термометре за мерење максималне температуре људског тела;
3) SRPS EN 12470-4:2011 – Клинички термометри – Део 4: Перформансе електричних термометара за континуално мерење, за електричне термометре за континуирано мерење температуре људског тела.
Члан 6.
Медицински термометар има следеће натписе и ознаке:
1) службену ознаку типа из уверења о одобрењу типа мерила;
2) пословно име, односно назив и/или знак произвођача;
3) производну ознаку медицинског термометра (основни тип, ознака лота или серијски број); 
	
4) ознаку мерне јединице (оС);
5) мерни опсег медицинског термометра;
6) ознаку стакла, за стаклене термометре.
Ако медицински термометар из члана 2. тач. 2) и 3) овог правилника има заменљиву температурну сонду, та сонда има следеће натписе и ознаке:
1) службену ознаку типа из уверења о одобрењу типа мерила;
2) пословно име, односно назив и/или знак произвођача;
3) ознаку типа температурне сонде;
4) ознаку употребе: једнократна или вишекратна;
5) серијски број;
6) мерни опсег температурне сонде.
Натписи и ознаке из става 1. овог члана постављају се на медицински термометар, а уколико то није могуће због њихових димензија постављају се на паковање или наводе у упутству за употребу медицинског термометра.
Натписи и ознаке из става 2. овог члана постављају се на заменљиву температурну сонду, а уколико то није могуће због њених димензија постављају се на паковање или наводе у упутству за употребу медицинског термометра.
Натписи и ознаке из ст. 1. и 2. овог члана постављају се тако да буду видљиве, читљиве и неизбрисиве, односно да их није могуће уклонити без трајног оштећења.
Начин утврђивања испуњености метролошких захтева
Члан 7. 
Утврђивање испуњености захтева за мерила врши се испитивањем типа мерила, које обухвата проверу и испитивање којима се утврђује да ли медицински термометри испуњавају захтеве из члана 5. овог правилника и да ли су означени у складу са чланом 6. овог правилника. 
	
Начин испитивања типа медицинских термометара, према врсти медицинског термометра дат је у Прилогу 2 – Испитивање типа медицинског термометара, који је одштампан уз овај правилник и чини његов саставни део.
Члан 8.
Прво оверавање медицинског термометра обухвата:
1) визуелни преглед и проверу функционалности медицинског термометра;
2) испитивања метролошких својстава медицинског термометра.
Медицински термометри оверавају се појединачно или статистички за серије са минималним бројем од 501 и максималним бројем до 100 000 комада медицинских термометара под условом да сваки комад из серије има исту идентификациону ознаку којом је произвођач означио лот за исти одобрени тип медицинског термометра.
Начин и услови оверавања из става 1. овог члана дати су у Прилогу 3 – Оверавање медицинског термометра, који је одштампан уз овај правилник и чини његов саставни део.
Прелазне и завршне одредбе
Члан 9.
Медицински термометар за који је до дана ступања на снагу овог правилника издато уверење о одобрењу типа, оверава се у складу са овим правилником, ако у погледу захтева за прво оверавање испуњава захтеве из овог правилника.
Члан 10.
Даном ступања на снагу овог правилника престају да важе Правилник о метролошким условима за медицинске (хумане) термометре („Службени лист СРЈ”, број 34/96), Правилник о метролошким условима за медицинске електричне термометре за мерење максималне температуре људског тела („Службени лист СФРЈ”, број 18/90) и Правилник о метролошким условима за медицинске електричне термометре за континуирано мерење температуре људског тела („Службени лист СФРЈ”, број 18/90).
Члан 11.
Овај правилник ступа на снагу осмог дана од дана објављивања у „Службеном гласнику Републике Србије”.
 
Број 110-00-345/2013-33
У Београду, 20. децембра 2013. године
Министар,
Саша Радуловић, 
	с.р.
 


	ОДРЕДБЕ КОЈЕ НИСУ УНЕТЕ У „ПРЕЧИШЋЕН ТЕКСТ“ 
	ПРАВИЛНИКА
 
 
Правилник о изменама и допунама 
	Правилника о медицинским термометрима: "Службени гласник РС", број 
	86/2014-140
 
Члан 2. 
Даном ступања на снагу овог правилника престају да важе Метролошко 
	упутство за преглед медицинских (хуманих) термометара („Гласник СЗМДМ”, број 
	3/96), Метролошко упутство за преглед медицинских електричних термометара за 
	мерење максималне температуре људског тела („Гласник СЗМДМ”, број 2/90) и 
	Метролошко упутство за преглед медицинских електричних термометара за 
	континуирано мерење температуре људског тела („Гласник СЗМДМ”, број 2/90).
Члан 3.
Овај правилник ступа на снагу осмог дана од дана објављивања у „Службеном 
	гласнику Републике Србије”.
 
 
ПРИЛОГ 1
ЗАХТЕВИ ЗА МЕДИЦИНСКЕ ТЕРМОМЕТРЕ
1. Захтеви за стаклене термометре
1.1. Општи захтеви
1.1.1. Врсте стаклених термометара
Стаклени термометри могу бити конструисани као:
1) штапни стаклени термометри (у даљем тексту: штапни термометри), или
2) стаклени термометри са заштићеном скалом (у даљем тексту: термометри са заштићеном скалом).
1.1.2. Конструкција штапних термометара
Штапни термометри састоје се од резервоара са термометријском течношћу, капиларе и уређаја за максимум. 
	
Скала штапног термометра је на спољашњем зиду дебеле капиларе која затвара термометријску течност.
1.1.3. Конструкција термометара са заштићеном скалом
Термометри са заштићеном скалом састоје се од резервоара са термометријском течношћу, капиларе, уређаја за максимум, плочице – носача скале и заштитног омотача. 
	
Плочица – носач скале је фиксирана и постављена подужно иза капиларе. 
Плочица – носач скале и капилара је заштићена транспарентним стакленим омотачем који је затопљен за резервоар са термометријском течношћу.
1.2. Метролошки захтеви
1.2.1. Мерни опсег, подељак и црте скале
Мерни опсег стакленог термометра не може бити мањи од 35,5о 
	С до 42,0о С, са подељком од 0,1о 
	С. 
Mерни опсег стакленог термометра је означен цртама скале са једнаким растојањима између сваке две суседне црте скале. Црте скале су равномерно постављене дуж мерног опсега, неизбрисиве и вертикалне на подужну осу стакленог термометра. 
	
Растојање између две суседне црте скале, односно дужина подељка, не може бити мање од:
1) 0,5 mm, за штапне термометре;
2) 0,6 mm, за термометре са заштићеном скалом.
Црте скале које означавају цео степен или полустепен су дуже од дужине осталих црта скале. 
	
Ширина црте скале која означава подељак стакленог термометра не може бити већа од:
1) једне петине вредности дужине подељка, за штапне термометре;
2) једне четвртине вредности дужине подељка, за термометре са заштићеном скалом. 
	
Црте које означавају целе степене означене су бројевима. 
Црте и бројеви на штапним термометрима су отпорне на дејство уобичајених средстава за прање и дезинфекцију.
Број који одговара температури 37,0о С на стакленом термометру је посебно означен бојом различитом од боје којом су означене други бројеви или неким додатним знаком, на пример тачком, звездицом или стрелицом. 
	
1.2.2. Највеће дозвољене грешке
Највеће дозвољене грешке мерења стакленим термометром на константној температури из мерног опсега из тачке 1.2.1. овог прилога износе + 0,1о 
	С и – 0,15о С. 
1.2.3. Утицај времена излагања
Показивање стакленог термометра у зависности од времена излагања константној температури је стабилно када се термометар са амбијенталне температуре t1=23° C ± 2° C урони у водено купатило на константну температуру t2=38° C ± 2° C. У случају промена времена излагања са 20 s на 60 s промене у показивању стакленог термометра t60 
	– t20 не може бити веће од 0,006·(t2 – t1). 
	
Температура t20 представља показивање стакленог термометра један минут након вађења из средине у којој је био уроњен 20 s на константној температури t1=38° C ± 2° C. 
	
Температура t60 представља показивање термометра један минут након вађења стакленог термометра из средине у коју је био уроњен 60 s на константној температури t2=38° C ± 2° C . 
	
1.3. Технички захтеви 
1.3.1. Материјали
Материјали од којих се израђује стаклени термометар су таквих карактеристика да не утичу на исправно функционисање и очување метролошких својстава стакленог термометра. 
	
За израду резервоара, капиларе и уређаја за максимум користе се стакла с препознатљивим идентификационим обојеним линијама или другим ознакама типа стакла, које је утврдио произвођач стакла или стакленог термометра и које је у погледу хидролитичке отпорности стакла у зрну на 98° С такво да количина алкалија која пређе у раствор за 1 g стакла, одговара највише 263,5 μg Na2O. Резервоар и стаклени омотач термометра са заштићеном скалом, као и тело штапних термометара, које је у облику капиларе веће дебљине, су израђени од транспарентног стакла без видљивих оштећења.
Плочица – носач скале је израђена од опал – стакла, метала или других материјала таквих да пре и након загревања нема промена у дужини плочице за више од 0,2%.
1.3.2. Термометријска течност
Тeрмометријска течност у стакленом термометру је метал или легура метала у течном стању (легура галијума и др.).
Термометријска течност у резервоару стакленог термометра је такве чистоће и карактеристика да задовољи захтеве прописане овим правилником. 
	
За време спорог загревања стакленог термометра термометријска течност се креће равномерно и без скокова.
Када се на стаклени термометар делује убрзањем или се исти вишеструко протресе у нивоу дна резервоара, сва термометријска течност се враћa до нивоа најниже црте на скали означене бројем тако да капилара стакленог термометра остане чиста, без трагова запрљаности од термометријске течности.
1.3.3. Депресија нуле
Када се термометар са заштићеном скалом испитује на начин описан у тачки 5.1.5. Прилога 2 овог правилника, просечна вредност депресије нуле за стакло не може да буде већа од 0,05° C.
1.3.4. Утицај услова чувања/складиштења
Стаклени термометар испуњава захтев за највеће дозвољене грешке из тачке 1.2.2. овог прилога и након испитивања утицаја услова чувања или складиштења, односно након испитивања утицаја услова околине на начин који је дат у тачки 5.1.7. Прилога 2 овог правилника.
1.3.5. Отпорност на кидање
Термометри са заштићеном скалом су такве конструкције да се не поломе приликом примене силе од најмање 50 N на 1 mm од резервоара са термометријском течношћу. 
	
1.3.6. Упутство за употребу
Упутство за употребу стакленог термометра садржи нарочито следеће информације:
– опис коришћења стакленог термометра;
– услове за исправно коришћење, чување и складиштење и транспорт; 
– врсту термометријске течности и начин руковања са њом; 
– упутство о чишћењу и одржавању.
2. Захтеви за електричне термометре за мерење максималне температуре људског тела
2.1. Општи захтеви
Електрични термометар за мерење максималне температуре људског тела (у даљем тексту: електрични термометар ммт) састоји се од температурне сонде и дигиталне показне јединице.
2.1.1. Врсте електричних термометара ммт 
Електрични термометар ммт је конструисан у виду мерила у коме су температурна сонда и показна јединица везане тако да представљају јединствену мерну јединицу (у даљем тексту: термометар у комплету) или се на показну јединицу могу прикључивати заменљиве температурне сонде одређених метролошких својстава, компатибилних са метролошким својствима показне јединице (у даљем тексту: растављив термометар). 
	
2.1.2. Подела термометара у комплету
Термометар у комплету према начину функционисања је:
1) термометар са предвидивим мерењем који приказује температуру од првог тренутка стављања у телесну шупљину без обзира на ниво достигнуте температурне равнотеже или
2) термометар са непредвидивим мерењем који приказује температуру тек када достигне температурну равнотежу након стављања у телесну шупљину.
Очитавања термометара из става 1. овог пододељка дозвољено је након звучног сигнала дефинисаног од стране произвођача.
2.2. Метролошки захтеви
2.2.1. Мерни опсег
Мерни опсег eлектричног термометра ммт не може бити мањи од 35,5о 
	С до 42,0о С. 
Мерни опсег електричног термометра ммт који је шири од мерног опсега из става 1. ове тачке може бити подељен у неколико подопсега тако да се све вредности температура из опсега од 35,5о 
	С до 42,0о С налазе у једном подопсегу.
Мерни опсези заменљивих температурних сонди растављивих термометара могу се разликовати од мерног опсега показне јединице али обухватају температурe из става 1. ове тачке. 
	
2.2.2. Класе тачности
Резолуција показивања електричног термометра ммт има вредност 0,01о 
	С или 0,1о С. 
Зависно од вредности резолуције електрични термометри ммт могу бити следећих класа тачности:
1) Класа тачности I, ако је вредност резолуције 0,01о 
	С, и
2) Класа тачности II, ако је вредност резолуције 0,1о 
	С.
2.2.3. Највеће дозвољене грешке
Највеће дозвољене грешке мерења електричним термометром ммт, за опсег температура од 35,5о 
	C до 42,0о C, дате су у Табели 1 овог прилога.
За температуре мање од 35,5о C и веће од 42,0о 
	C вредности највеће дозвољене грешке мерења електричним термометром ммт имају вредности које су највише два пута веће од вредности из става 1. ове тачке.
Табела 1. Вредности највеће дозвољене грешке електричног термометра ммт




Класа тачности

Термометар у комплету

Растављив термометар



Показна јединица

Температурна сонда



I 

± 0,15° С

± 0,05° С

± 0,1° С



II

± 0,2° С

± 0,1° С

± 0,1° С



2.2.4. Радни услови околине
Минимални опсег радне температуре околине, за који електрични термометар ммт испуњава захтев из тачке 2.2.3. овог прилога, је од 10о 
	C до 35о C.
2.2.5. Време одзива
Време одзива електричног термометра ммт је време од тренутка довођења температурне сонде у контакт са људским телом до тренутка када се на показној јединици појави максимална температура људског тела и наведено је од стране произвођача. 
	
Мерења термометром са непредвидивим мерењем испуњавају захтев из тачке 2.2.3. овог прилога и након 60 s од излагања константној температури од 37о 
	C ± 1о C у температурном воденом купатилу.
2.2.6. Утицај самозагревања температурне сонде
Показна јединица растављивог термометра напаја температурну сонду отпорног типа тако да топлота, коју температурна сонда развија услед топлотног ефекта мерне струје која тече кроз сензор, не може изазвати промену у показивању температуре већу од 0,01о 
	С кад је температурна сонда изложена константној температури од 37о 
	С ± 1о С.
2.2.7. Дуготрајна стабилност
Стабилност електричног термометра ммт је таква да након минимално 96 h држања на температури 80о 
	С ± 2о С или минимално 288 h на температури 55о 
	С ± 2о С показивање електричног термометра ммт испуњава захтев из тачке 2.2.3. овог прилога.
2.3. Технички захтеви 
2.3.1. Материјали
Материјали од којих се израђује електрични термометар ммт су таквих карактеристика да не утичу на исправно функционисање и очување метролошких својстава термометра.
2.3.2. Утицај услова чувања/складиштења
Електрични термометар ммт испуњава захтев за највеће дозвољене грешке из тачке 2.2.3. овог прилога и након испитивања утицаја услова чувања или складиштења, односно након испитивања утицаја услова околине на начин који је дат у тачки 5.2.6. Прилога 2 овог правилника. 
	
2.3.3. Утицај термичких шокова
Електрични термометар ммт испуњава захтев за највеће дозвољене грешке из тачке 2.2.3. овог прилога и након излагања термичким шоковима на начин који је дат у тачки 5.2.7. Прилога 2 овог правилника.
2.3.4. Утицај влажности
Електрични термометар ммт испуњава захтев за највеће дозвољене грешке из тачке 2.2.3. овог прилога и након излагања релативној влажности ваздуха на начин који је дат у тачки 5.2.8. Прилога 2 овог правилника.
2.3.5. Утицај механичких шокова
Електрични термометар ммт испуњава захтев за највеће дозвољене грешке из тачке 2.2.3. овог прилога и након излагања механичким шоковима на начин који је дат у тачки 5.2.9. Прилога 2 овог правилника.
2.3.6. Водоотпорност
Водоотпорни електрични термометар ммт испуњава захтев за највеће дозвољене грешке из тачке 2.2.3. овог прилога и након потапања на начин који је дат у тачки 5.2.10. Прилога 2 овог правилника.
2.3.7. Електромагнетска компатибилност
Електрични термометар ммт испуњава захтев за највеће дозвољене грешке из тачке 2.2.3. овог прилога и при електромагнетским сметњама у складу са српским стандардом SRPS EN 60601-1-2:2012 – Електромедицински уређаји – Део 1-2: Општи захтеви за основну безбедност и битне перформансе – Додатни стандард: Електромагнетска компатибилност – Захтеви и испитивања. 
	
2.3.8. Визуелна/звучна индикација
Електрични термометар ммт има визуелну или звучну индикацију када напон напајања није у границама које је одредио и навео произвођач. 
	
У границама из става 1. ове тачке електрични термометар ммт испуњава захтев за највеће дозвољене грешке из тачке 2.2.3. овог прилога.
2.3.9. Показна јединица 
Електрични термометар ммт има дигиталну показну јединицу која има могућност приказивања бројева који представљају нумеричке вредности температуре минимале висине од 4 mm без обзира да ли је реални приказ или су бројке увећане.
Приказ стања показне јединице активира се након 1 s од укључења електричног термометра ммт.
2.3.10. Самотестирање 
Електрични термометар ммт има могућност самотестирања и приказивања стања самотестирања које је саставни део упутства за употребу. 
	
2.3.11. Отпорност на кидање
Ако је спољни омотач електричног термометра ммт израђен од стакла, он је такав да примењена сила од најмање 50 N не доводи до трајног уништења електричног термометра ммт.
2.3.12. Упутство за употребу
Упутство за употребу електричног термометра ммт садржи нарочито следеће информације:
– амбијенталне услове за исправно коришћење, чување и складиштење, транспорт;
– ограничења у коришћењу; 
– упутство о чишћењу и одржавању; 
– мерни опсег и декларисану вредност највеће грешке мерења;
– инструкције за самотестирање;
– инструкције за одабир и замену батерија за напајање;
– коришћење заштите за температурне сонде, ако постоје;
– јасну идентификацију места на телу где се мери температура;
– минимално време мерења, време одзива;
– вредности различитих корекција показивања за телесне шупљине.
3. Захтеви за електричне термометре за континуирано мерење температуре људског тела
3.1. Општи захтеви
Електрични термометар за континуирано мерење температуре људског тела (у даљем тексту: електрични термометар кмт) састоји се од температурне сонде и дигиталне показне јединице.
3.1.1. Врсте електричних термометара кмт
Електрични термометар кмт је конструисан као мерило у коме су температурна сонда и показна јединица везане тако да представљају јединствену мерну јединицу (у даљем тексту: термометар у комплету) или се на показну јединицу могу прикључивати заменљиве температурне сонде одређених метролошких својстава, компатибилних са метролошким својствима показне јединице (у даљем тексту: растављив термометар). 
	
3.2. Метролошки захтеви
3.2.1. Мерни опсег
Мерни опсег eлектричног термометра кмт не може бити мањи од 25о 
	С до 45о С. 
Мерни опсег eлектричног термометра кмт који је шири од мерног опсега из става 1. ове тачке може бити подељен у неколико подопсега тако да се све вредности температура од 25о 
	С до 45о С налазе у једном подопсегу.
Мерни опсези заменљивих температурних сонди растављивих термометара могу се разликовати од мерног опсега показне јединице али обухватају температуре из става 1. ове тачке.
3.2.2. Резолуција показне јединице
Резолуција показивања електричног термометра кмт има вредност 0,1о 
	С, 0,01о С или 0,001о 
	С. 
3.2.3. Највеће дозвољене грешке
Највеће дозвољене грешке мерења електричним термометром кмт, за опсег температура од 25о 
	C до 45о C, дате су у Табели 2 овог прилога.
За вредности температура које су мање од 25о 
	C или које су веће од 45о C вредности највеће дозвољене грешке мерења електричним термометром кмт имају вредности које су највише двоструко веће од вредности из става 1. ове тачке.
Табела 2. Вредност највеће дозвољене грешке електричног термометра кмт




Термометар у комплету

Растављив термометар



Показна јединица

Температурна сонда



± 0,2° С

± 0,1° С

± 0,1° С



3.2.4. Радни услови околине
Минимални радни услови околине, у којима електрични термометар кмт испуњава захтев из тачке 3.2.3. овог прилога, су:
1) температура околине у границама од 10о 
	C до 40о C;
2) релативна влажност ваздуха у границама од 30% до 75%.
3.2.5. Време одзива
Време одзива електричног термометра кмт је време од тренутка довођења температурне сонде у контакт са људским телом до тренутка када се на показној јединици појави максимална температура људског тела и наведено је од стране произвођача. 
	
Мерења електричним термометром кмт испуњава захтев из тачке 3.2.3. овог прилога и након 150 s од излагања константној температури 37о 
	C ± 1о C у температурном воденом купатилу.
3.2.6. Утицај самозагревања температурне сонде
Показна јединица растављивог термометра напаја температурну сонду отпорног типа тако да топлота, коју температурна сонда развија услед топлотног ефекта мерне струје која тече кроз сензор, не може изазвати промену у показивању температуре већу од 0,02о 
	С када је температурна сонда изложена константној температури од 37о 
	С ± 1о С.
3.2.7. Дуготрајна стабилност
Стабилност електричног термометра кмт је таква да након минимално 96 h држања на температури од 80о 
	С ± 2о С или минимално 288 h на температури од 55о 
	С ± 2о С показивање електричног термометра кмт испуњава захтев из тачке 3.2.3. овог прилога.
3.3. Технички захтеви
3.3.1. Материјали
Материјали од којих се израђује електрични термометар кмт су таквих карактеристика да не утичу на исправно функционисање и очување метролошких својстава термометра.
3.3.2. Утицај услова чувања/складиштења и влаге
Електрични термометар кмт испуњава захтев за највеће дозвољене грешке из тачке 3.2.3. овог прилога и након излагања условима околине на начин који је дат у тачки 5.3.6. Прилога 2 овог правилника.
3.3.3. Утицај напона напајања
Електрични термометар кмт испуњава захтев за највеће дозвољене грешке из тачке 3.2.3. овог прилога и након промене напона напајања на начин који је дат у тачки 5.3.8. Прилога 2 овог правилника.
3.3.4. Електромагнетска компатибилност
Електрични термометар кмт испуњава захтев за највеће дозвољене грешке из тачке 3.2.3. овог прилога и при електромагнетским сметњама у складу са српским стандардом SRPS EN 60601-1-2:2012 – Електромедицински уређаји – Део 1-2: Општи захтеви за основну безбедност и битне перформансе – Додатни стандард: Електромагнетска компатибилност – Захтеви и испитивања. 
	
3.3.5. Визуелна/звучна индикација
Електрични термометар кмт има визуелну или звучну индикацију када напон напајања није у границама које је одредио и навео произвођач. 
	
У границама из става 1. ове тачке електрични термометар кмт испуњава захтев за највеће дозвољене грешке из тачке 3.2.3. овог прилога
3.3.6. Показна јединица 
Електрични термометар кмт има дигиталну показну јединицу која има могућност приказивања бројева који представљају нумеричке вредности температуре минимале висине од 4 mm без обзира да ли је реални приказ или су бројке увећане. 
	
Промена показивања термометра растављивог типа под утицајем људских течности не може бити већа од ± 0,02° C када се термометар испитује на начин који је дат у тачки 5.3.9. Прилога 2 овог правилника.
Показивање термометара растављивог типа не може се променити када се на показну јединицу прикључи помоћни уређај.
На показивање термометра растављивог типа не може утицати примена средстава за чишћење, дезинфекцију и стерилизацију температурне сонде, које је одредио произвођач.
3.3.7. Самотестирање 
Електрични термометар кмт има могућност самотестирања и приказивања самотестирања које је саставни део упутства за употребу.
3.3.8. Упутство за употребу
Упутство за употребу електричног термометра кмт садржи нарочито следеће информације:
– амбијенталне услове за исправно коришћење, чување и складиштење, транспорт;
– ограничења у коришћењу; 
– упутство о чишћењу и одржавању; 
– мерни опсег и декларисану вредност највеће грешке мерења;
– инструкције за самотестирање;
– инструкције за одабир и замену батерија за напајање;
– коришћење заштите за температурне сонде, ако постоје;
– јасну идентификацију места на телу где се мери температура;
– минимално време мерења, време одзива;
– инсталацију, начин функционисања и декларисани мрежни напон и фреквенцију;
– вредности различитих корекција показивања за телесне шупљине.
 
 
ПРИЛОГ 2
ИСПИТИВАЊЕ ТИПА МЕДИЦИНСКОГ ТЕРМОМЕТРА
1. Опрема за испитивање медицинских термометара
Еталони и мерни уређаји, односно опрема за испитивање медицинских термометара је таква да је проширена мерна несигурност методе мерења најмање три пута мања од одговарајућих, према врсти медицинског термометра из члана 2. овог правилника, вредности највећих дозвољених грешака прописаних овим правилником
1.1. Опрема за испитивање стаклених термометара
Опрема за испитивање стаклених термометара састоји се нарочито од:
1) референтних еталона;
2) температурног воденог купатила;
3) лупe увећања од најмање четири пута, моноклa или оптичкoг визира увећања од најмање десет пута.
Најмање два референтна еталона користе се истовремено за одређивање температуре воденог купатила. 
	
Температурно водено купатило има могућност реализације константних температура испитивања стаклених термометара у минималном опсегу од 35,5о 
	С до 42,0о С. Температурно водено купатило је запремине најмање 5 l и у њему се врши мешање такво да се у целом радном простору има временска стабилност температуре не већа од 0,02о 
	С у току мерења у трајању од 1 h, и хомогеност температурног поља није већа од 0,01о 
	С за све константне температуре испитивања стаклених термометара. 
1.2. Опрема за испитивање електричних термометара ммт
Опрема за испитивање електричних термометара ммт састоји се нарочито од:
1) референтних еталона;
2) температурног воденог купатила;
3) температурне коморе;
4) волтметра, амперметра и ом метра или мултиметра;
5) извора једносмерне електричне струје, извора једносмерног напона и извора електричне отпорности или симулатора температуре у зависности од врсте сонде; 
	
6) лупe увећања од најмање четири пута, моноклa или оптичкoг визира увећања од најмање десет пута.
Најмање два референтна еталона морају се користити истовремено за одређивање температуре купатила, који су следиви до националног еталона и чија проширена мерна несигурност (за фактор k = 2) не прелази ± 0,02o 
	C. 
Температурно водено купатило има могућност реализације константних температура испитивања електричних термометара ммт у минималном опсегу од 35,5о 
	С до 42,0о С. Температурно водено купатило је запремине најмање 5 l и у њему се врши мешање такво да се у целом радном простору има временска стабилност температуре не већа од 0,02о 
	С у току мерења у трајању од 1 h и хомогеност температурног поља не већа од 0,01о 
	С за све константне температуре испитивања електричних термометара ммт. 
	
Температурна комора треба да омогући остваривање температура у температурном опсегу од -20о 
	C ± 2о C до 60о 
	C ± 2о C и релативне влажности до 93% ± 3%, без кондензације. 
	
Уређај за генерисање улазног сигнала показне јединице генерише сигнал еквивалентан температурној сонди, чија проширена мерна несигурност (за фактор k = 2) не прелази 0,01o 
	C. 
Извор напајања обезбеђује једносмерне стабилисане напоне, који одговарају целом радном опсегу напона батерије којом се напаја показна јединица, укључујући и напон за који се на показној јединици јавља информација о ниском напону батерије.
1.3. Опрема за испитивање електричних термометара кмт
Опрема за испитивање електричних термометара кмт састоји се нарочито од:
1) референтних еталона;
2) температурног воденог купатила;
3) лупe увећања од најмање четири пута, моноклa или оптичкoг визира увећања од најмање десет пута;
4) извора једносмерне електричне струје, извора једносмерног напона и извора електричне отпорности или симулатора температуре у зависности од врсте сонде; 
	
5) волтметра, амперметра и омметра или мултиметра;
6) температурне коморе.
Најмање два референтна еталона користе се истовремено за одређивање температуре купатила, који су следиви до националног еталона и чија проширена мерна несигурност (за фактор k = 2) не прелази ± 0,02o 
	C. 
Температурно водено купатило има могућност реализације константних температура испитивања електричних термометара кмт у минималном опсегу од 25о 
	С до 45о С. Температурно водено купатило је запремине најмање 5 l и у њему се врши мешање такво да се у целом радном простору обезбеди временска стабилност температуре не већа од 0,02о 
	С у току мерења, и хомогеност температурног поља не већа од 0,01о 
	С за све константне температуре испитивања електричних термометара кмт. 
	
Температурна комора треба да омогући остваривање температура у температурном опсегу од - 20о 
	C ± 2о C до 60о 
	C ± 2о C и релативне влажности до 93% ± 3%, без кондензације капљица.
Уређај за генерисање улазног сигнала показне јединице генерише сигнал еквивалентан температурној сонди, чија проширена мерна несигурност (за фактор k = 2) не прелази 0,01o 
	C. 
Извор напајања обезбеђује једносмерне стабилисане напоне, који одговарају целом радном опсегу напона батерије којом се напаја показна јединица, укључујући и напон за који се на показној јединици јавља информација о ниском напону батерије.
2. Следивост
Референтни еталони који се користе за испитивање стаклених термометара, електричних термометара ммт и електричних термометара кмт су еталонирани са проширеном мерном несигурношћу која није већа од ± 0,02о 
	С у поступку еталонирања са еталонима следивим до националних или међународних еталона.
Волтметар, амперметар и ом метар или мултиметар су еталонирани и следиви до националних или међународних еталона за одговарајућу јединицу. Инструменти су у могућности да мере температуру из мерног опсега медицинског термометра резолуције 0,01° C и мање, у зависности од врсте сонде.
Симулатор температуре, у складу са врстом сонде, или извор електричне отпорности и извор једносмерног електричног напона симулирају температуру из мерног опсега медицинског термометра резолуције од 0,01° C и мање. Инструменти су еталонирани у поступку следивом до националних или међународних еталона. 
	
3. Референтни услови
У просторији у којој се врши испитивање медицинског термометра одржавају се следећи референтни услови:
1) температура ваздуха од 23o C ± 3o 
	C, 
2) релативна влажност ваздуха од 50% ± 20%.
4. Визуелни преглед медицинског термометра
4.1. Стаклени термометри
Визуелним прегледом проверава се испуњеност захтева из тач. 1.2.1, 1.3.1. и 1.3.2. Прилога 1 овог правилника, као и захтеви овог правилника у погледу означавања и информација које садржи упутство за употребу стакленог термометра.
Квалитет означавања црта, бројева или ознака на штапним термометрима проверава се применом поступка урона штапног термометра у мензуру са раствором етанола у води, концентрације 700 g/l на 38° C и након истека 20 min штапни термометар се једноставно брисањем осуши и визуелно се провери постојаност ознака на њему.
4.2. Електрични термометри ммт
Визуелним прегледом проверава се испуњеност захтева из тач. 2.2.1, 2.2.2, 2.3.1, 2.3.9. и 2.3.10. Прилога 1 овог правилника, као и захтеви овог правилника у погледу означавања и информација које садржи упутство за употребу електричног термометра ммт.
4.3. Електрични термометри кмт
Визуелним прегледом проверава се испуњеност захтева из тач. 3.2.1, 3.2.2, 3.3.1, 3.3.6. став 1. и 3.3.7. Прилога 1 овог правилника, као и захтеви овог правилника у погледу означавања и информација које садржи упутство за употребу електричног термометра кмт.
5. Испитивања
5.1. Стаклени термометри
5.1.1. Испитивање грешке
Испитивање грешке мерења стакленим термометром спроводи се методом поређења вредности температуре која одговара средњој вредности показивања референтних еталона и вредности коју показује стаклени термометар када се изложи константној температури у температурном воденом купатилу.
Испитивање се спроводи на две констатне температуре: 37,0о 
	С и 41,0о С.
Термометар се урони само до најниже црте која је на скали означена бројком у медијум температурног купатила у коме је већ успостављена константна температура из става 2. ове тачке. Када се температура у купатилу добро уравнотежи, а стаклени термометар и еталони поприме температуру медијума у температурном купатилу, на референтним еталонима се очитава температура te1 
	и te2, а испитивани стаклени термометар се вади из купатила и очитава након 60 s од тренутка вађења из воденог купатила.
За сваку константну температуру у температурном купатилу, грешка мерења стакленим термометром, Git, јесте разлика показивања стакленог термометра и средње вредности показивања референтног еталона:
Git = ti-tesr,.
Средња вредност температуре са два референтна еталона показивања te1 
	и te2 је:
tesr = (te1+ te2)/2,
Стаклени термометри код којих је позитивна вредност грешке, увећана за мерну несигурност којом је грешка одређена (за k = 1), већа од позитивне вредности највеће дозвољене грешке сматрају се неисправним.
Стаклени термометри код којих је негативна вредност грешке, умањена за мерну несигурност којом је грешка одређена (за k = 1), мања од негативне вредности највеће дозвољене грешке сматрају се неисправним.
5.1.2. Испитивање временске стабилности показивања стакленог термометра
Испитивањем стабилности показивања стакленог термометра проверава се испуњеност захтева из тачке 1.2.3. Прилога 1 овог правилника. 
	
Испитивање се спроводи излагањем стаклених термометара константној температури температурног воденог купатила од t2 
	= 38° С ± 2° С са амбијенталне температуре t1 
	= 23° C ± 2° C , у трајању од 20 s и вађењем стаклених термометара на температуру околине како би се очитала вредност ti20, и понављањем испитивања излагањем стаклених термометара наведеној константној температури у трајању од 60 s и вађењем на температуру околине како би се очитала вредност ti60. 
	
Температура ti20 представља показивање стакленог термометра један минут након вађења из температурног купатила. 
	
Температура ti60 представља показивање стакленог термометра један минут након вађења из температурног купатила. 
	
Стабилност показивања стакленог термометра при промени времена излагања константној температури рачуна се према обрасцу: Δti = (ti60– ti20).
Стаклени термометри чија стабилност показивања Δti > 0,006·(t2 – t1) сматра се неисправним.
5.1.3. Испитивање димензионе стабилности носача скале
Испитивање димензионе стабилности носача скале спроводи се тако што се десет узорака држи (100 ± 1) h у температурној комори на температури од (50 ± 2)о 
	С па се хлади на собну температуру. Помоћу микроскопа се мере дужине скале пре и после загревања, l1 и l2, а разлика измерених дужина не може бити већа већа од 0,2%.
5.1.4. Испитивање исправности справе за максимум
Испитивање исправности справе за максимум спроводи се тако што се стаклени термометри загреју и термички уравнотеже на констатној температури од 37,0о 
	С, затим се изваде на температуру околине која је нижа од најниже температуре означене бројком на скали стакленог термометра и вишеструко протресају или излажу убрзању од 600 m/s2 у центрифуги. Стаклени термометри код којих се термометријска течност није вратила испод најниже црте означене бројком сматрају се неисправним.
5.1.5. Испитивање депресије нуле
Испитивањем депресије нуле проверава се испуњеност захтева из пододељка 1.3.3. Прилога 1 овог правилника, а врши се помоћу специјалних стабилизованих тест термометара следећих конструкционих својстава: најмањи опсег скале од – 3,0° C до + 3,0° C; интервал скале: 0,02° C, 0,05° C или 0,1° C; растојање између две црте најмање 1,0 mm; експанзионог резервоара који је толике запремине да може да поднесе загревање до 400° C, а да не пукне и стабилизације мање или једнаке 0,15° C, односно кад је (k2-k1) ≤ 0,15° C, све преко се одбија (k1 
	и k2 су вредности корекција одређених на начин у складу са овим пододељком).
Стабилизација термометара врши се тако што се тест термометри прво загревају у купатилу или у металном блоку на (350 ± 10)о 
	С и држе на тој температури најмање 5 min, па се затим при брзини од 10о 
	С/h до 15о С/h хладе до 50° C. После тога се изваде из пећи или купатила и одреди им се корекција на 0о 
	С, k1. Затим се поново врши загревање на (350 ± 10) 
	оС, али се сада на тој температури држе 24 h, па хладе до 50° C, на претходно описан начин, и одреди се корекција на 0о 
	С, k2.
Изабере се m тест термометара (m ≥ 3) стабилизованих на претходно описан начин, који нису накнадно загревани до собне температуре, и за сваки од њих спроводи се испитивање депресије нуле према поступку описаном у наставку овог пододељка.
Стабилизовани тест термометри држе се седам дана на температури између 20° C и 25° C, а након тога одреди се корекција на 0° C, k3. Тест термометри се, затим, загревају у купатилу на (100 ± 1)о 
	С и држе на тој температури 30 min, изваде се из купатила али без икаквог додиривања њиховог резервоара, у року од 15 min одреди се корекција на 0о 
	С, k4. Овај поступак се понавља наизменично до добијања свих корекција до k(2n+1) и k(2n+2) где n, број депресија нуле, није мањи од 3.
Депресије нуле се одређује према следећем обрасцу:


где је: 
i – број тест термометара;
m – укупан број тест термометара, (m≥3);
n – број депресија нуле (n ≥3).
Депресија нуле се рачуна и објављује само ако стандардна девијација од mn добијених вредности депресија нуле није већа од 0,01° C. 
	
Просечна депресија нуле за стакло не може да буде већа од 0,05° C.
5.1.6. Испитивање на силу кидања
Испитивањем стакленог термометра на силу кидања проверава се испуњеност захтева из тачке 1.3.5. Прилога 1 овог правилника.


Слика 2. Уређај за испитивање силе кидања
Термометар се постави на уређај као на Слици 2. овог прилога и после излагања сили од 50 N која делује на растојању од 1 mm од резервоара течности, термометар је такве конструкције да се не поломи.
5.1.7. Испитивање утицаја услова чувања/складиштења
Испитивањем стакленог термометра на утицај услова чувања и складиштења проверава се испуњеност захтева из тачке 1.3.4. Прилога 1 овог правилника. 
	
Испитивање се врши тако што се нераспаковани термометар циклично излаже следећим температурама у температурној комори:
а) (24 ± 1) h на (- 10 ± 2)° С,
б) (24 ± 1) h на (+ 25 ± 2)° С,
в) (24 ± 1) h на (+ 40 ± 2)° С,
а затим се држи 24 h на собној температури и испитује у складу са тачком 5.1.1. овог прилога, при чему термометар испуњава захтев из тачке 1.2.2. Прилога 1 овог правилника.
5.2. Електрични термометри ммт
5.2.1. Испитивање грешке
Испитивање грешке мерења електричним термометром ммт спроводи се методом поређења вредности температуре која одговара средњој вредности показивања референтних еталона и вредности коју показује електрични термометар ммт када се изложи константној температури у температурном воденом купатилу.
Испитивање се спроводи на три константне температуре за мерни опсег ужи или једнак 10о 
	C или на пет константних температура за мерни опсег шири од 10о 
	C.
За сваку константну температуру у температурном купатилу, грешка мерења електричним термометром ммт, Git, јесте разлика показивања електричног термометра ммт и средње вредности показивања референтних еталона:
Git = ti-tesr.
У случају термометара са предвидивим мерењима или за оне електричне термометре ммт за које је произвођач дао корекцију tc за испитивање у температурним купатилима грешка мерења се израчунава на следећи начин:
Git = ti-tesr-tc.
Средња вредност температуре са два референтна еталона показивања te1 
	и te2 је:
tesr = (te1+ te2)/2.
Електрични термометри ммт код којих је позитивна вредност грешке, увећана за мерну несигурност којом је грешка одређена (за k = 1), већа од позитивне вредности највеће дозвољене грешке сматрају се неисправним.
Електрични термометри ммт код којих је негативна вредност грешке, умањена за мерну несигурност којом је грешка одређена (за k = 1), мања од негативне вредности највеће дозвољене грешке сматрају се неисправним.
5.2.2. Испитивање времена одзива
Испитивањем времена одзива код електричних термометра ммт проверава се испуњеност захтева из тачке а 2.2.5. Прилога 1 овог правилника. 
	
Испитивање се врши тако што се термометар са непредвидивим мерењем држи уроњен у температурно купатило на температури од (37 ± 1)° С, при температури околине од (23 ± 1)° С, у трајању од 60 s, и при томе испуњава захтев из тачке 2.2.3. Прилога 1 овог правилника.
5.2.3. Испитивање утицаја самозагревања температурне сонде
Испитивањем утицаја самозагревања температурних сонди проверава се испуњеност захтева из тачке 2.2.6. Прилога 1 овог правилника. 
	
Ово испитивање се врши код растављивих термометара тако што се показна јединица физички растави од температурне сонде, па се сонда повеже са неким другим извором константне струје. Термометри се држе уроњени у купатилу на температури од (37 ± 1)° С, и при максималној снази од 2 mW мења им се вредност струје три пута. При овом испитивању очитава се еквивалентна отпорност која се после конвертује у температуру, а показивање термометра испуњава захтеве из тачке 2.2.3. Прилога 1 овог правилника.
5.2.4. Испитивање дуготрајне стабилности
Испитивањем дуготрајне стабилности код електричних термометра ммт проверава се испуњеност захтева из тачке 2.2.7. Прилога 1 овог правилника. 
	
Испитивање термометара врши се тако што се термометри држе у температурној комори 288 h на температури од (55 ± 2)о 
	C или 96 h на температури од (80 ± 2)° С. После тога се ваде и држе на собној температури и кад дође до топлотне уравнотежености они се испитују на три температурне тачке које су равномерно распоређене у мерном опсегу.
Показивање термометара испуњава захтеве из тачке 2.2.3. Прилога 1 овог правилника.
5.2.5. Испитивање утицаја минималних радних услова
Испитивањем минималних радних услова код електричних термометра ммт проверавају се захтеви из тачке 2.2.4. Прилога 1 овог правилника. 
	
Испитивање се врши на начин који је дат у тачки 5.2.1. овог прилога, на температури купатила од (37 ± 1)° С, при следећим температурама у температурној комори: 11о 
	C ± 1о C и 34о 
	C ± 1о C.
Показивање термометара испуњава захтев из тачке 2.2.3. Прилога 1 овог правилника.
5.2.6. Испитивање утицаја услова чувања/складиштења
Испитивањем утицаја услова чувања/складиштења код електричних термометра ммт проверава се испуњеност захтева из тачке 2.3.2. Прилога 1 овог правилника. 
	
Испитивање се врши тако што се нераспаковани термометар циклично излаже следећим температурама у температурној комори: 
	
а) (24 ± 1) h на - (25 ± 2)° С,
б) (24 ± 1) h на + (25 ± 2)° С,
в) (24 ± 1) h на + (55 ± 2)° С,
г) (24 ± 1) h на + (25 ± 2)° С,
д) (24 ± 1) h на - (25 ± 2)° С,
а затим се држи 24 h на собној температури и испитује у складу са тачком 5.2.1. овог прилога, при чему термометар испуњава захтев из тачке 2.2.3. Прилога 1 овог правилника.
5.2.7. Испитивање утицаја термичких шокова
Испитивањем утицаја термичких шокова код електричних термометра ммт проверава се испуњеност захтева из тачке 2.3.3. Прилога 1 овог правилника. 
	
Испитивање се врши тако што се термометар прво држи у температурној комори на температури од (0 ± 2)о 
	C, потом се вади и у року од 30 s ставља у другу температурну комору на температуру од (55 ± 2)о 
	C. Овај процес се циклично обавља пет пута. Након тога термометар се држи на собној температури и кад дође до топлотне уравнотежености испитује се на температури купатила од (37 ± 1)° С.
Показивање термометра испуњава захтев из тачке 2.2.3. Прилога 1 овог правилника.
5.2.8. Испитивања утицаја влажности 
Испитивањем утицаја влажности код електричних термометра ммт проверава се испуњеност захтева из тачке 2.3.4. Прилога 1 овог правилника.
Испитивање се врши тако што се термометар држи у температурној комори на температури од (42 ± 2)о 
	C и релативној влажности од (85 ± 5)% у трајању од 48 h. Након тога термометар се држи на собној температури и кад дође до топлотне уравнотежености испитује се на три температуре купатила које су равномерно распоређене у мерном опсегу.
Показивање термометара испуњава захтев из тачке 2.2.3. Прилога 1 овог правилника.
5.2.9. Испитивање утицаја механичких шокова
Испитивањем утицаја на механичке шокове код електричних термометра ммт проверава се испуњеност захтева из тачке 2.3.5. Прилога 1 овог правилника.
Испитивање се врши тако што се термометар три пута подвргне падању са висине од 1 m, из три различита физичка положаја, на тврду дрвену површину густине 700 kg/m3. Након тога термометар се испитује на температури купатила од (37 ± 1)° С и при томе показивање термометра испуњава захтеве из тачке 2.2.3. Прилога 1 овог правилника. 
	
Ако су показна јединица и температурна сонда међусобно растављиве, испитивање из ове тачке примењује се на показну јединицу.
5.2.10. Испитивање водоотпорности
Испитивањем водоотпорности код електричних термометра ммт проверава се испуњеност захтева из тачке 2.3.6. Прилога 1 овог правилника.
Испитивање водоотпорног термометра врши се тако што се термометар потпуно потопи у водено купатило на дубини од најмање 15 cm испод нивоа воде и ту држи (30 ± 1) min. Након тога термометар се испитује на температури купатила од (37 ± 1)° С и при томе показивање термометра испуњава захтев из тачке 2.2.3. Прилога 1 овог правилника.
5.2.11. Испитивање границе напона напајања
Испитивањем граница напона напајања код електричних термометра ммт проверава се испуњеност захтева из тачке 2.3.8. Прилога 1 овог правилника.
Испитивање се врши тако што се унутрашњи извор напајања/батерија термометра замени другим променљивим једносмерним извором напајања, а затим се врши испитивање термометра на максималној и минималној температури мерног опсега при радним условима околине. 
	
Ако термометри немају изменљиво унутрашње напајање, потребно је извршити неку модификацију да би се извршило прикључење термометара на спољашње напајање.
5.2.12. Испитивање на силу кидања
Испитивањем електричног термометра ммт са стакленим кућиштем на силу кидања проверава се испуњеност захтева из тачке 2.3.11. Прилога 1 овог правилника. 
	
Испитивање се врши заједно са стакленим кућиштем термометра на начин који је дат у тачки 5.1.6. овог прилога
5.3. Електрични термометри кмт
5.3.1. Испитивање грешке
Испитивање грешке мерења електричним термометром кмт спроводи се методом поређења вредности температуре која одговара средњој вредности показивања референтних еталона и вредности коју показује електрични термометар кмт када се изложи константној температури у температурном купатилу.
Испитивање се спроводи на свакој целобројној вредности температуре из мерног опсега од најниже вредности ка највећој и обрнуто.
За сваку константну температуру у температурном купатилу, грешка мерења електричним термометром кмт, Git, јесте разлика показивања електричног термометра кмт и средње вредности показивања референтних еталона:
Git = ti-tesr.
Средња вредност температуре са два референтна еталона показивања te1 
	и te2 је:
tesr = (te1+ te2)/2.
Електрични термометри кмт код којих је позитивна вредност грешке, увећана за мерну несигурност којом је грешка одређена (за k = 1), већа од позитивне вредности највеће дозвољене грешке сматрају се неисправним.
Електрични термометри кмт код којих је негативна вредност грешке, умањена за мерну несигурност којом је грешка одређена (за k = 1), мања од негативне вредности највеће дозвољене грешке сматрају се неисправним.
У случају термометара растављивог типа испитивање грешке мерења електричним термометром кмт спроводи се посебно за температурну сонду и посебно за показну јединицу.
Вредност грешке мерења температуре за показну јединицу испитује се прикључивањем на симулатор температуре зависно од врсте сонде или извор одговарајуће електричне величине задајући вредности температуре из мерног опсега од 25о 
	С до 45о С са кораком од 0,5° C. Грешка показне јединице растављивог термометра је разлике између показивања на показној јединици, tipj, и стварне вредности задате извором одговарајуће електричне величине или симулатором температуре, ts:
Gpj = tipj-ts..
Грешка мерења температуре за температурну сонду испитује се мерењем електричног сигнала сонде помоћу омметра, волтметра, аммперметра или мултиметра у температурном купатилу на константним температурама из мерног опсега од 25о 
	С до 45о С са кораком од 0,5° C.
Вредност грешке мерења температурне сонде је разлика између показивања температурне сонде конвертована у температуру на основу одговарајућих стандарда за врсту сонде, ti, и температуре tesr у купатилу одређене преко средње вредности показивања референтних еталона, према обрасцу:
Git = ti(Ri ili Ui 
	ili Ii) - tesr.
Електрични термометри кмт растављивог типа код којих је позитивна вредност грешке показне јединице, увећана за мерну несигурност којом је грешка одређена (за k = 1), већа од позитивне вредности највеће дозвољене грешке показне јединице сматрају се неисправним.
Електрични термометри кмт растављивог типа код којих је негативна вредност грешке показне јединице, умањена за мерну несигурност којом је грешка одређена (за k = 1), мања од негативне вредности највеће дозвољене грешке показне јединице сматрају се неисправним.
Електрични термометри кмт растављивог типа код којих је позитивна вредност грешке температурне сонде, увећана за мерну несигурност којом је грешка одређена (за k = 1), већа од позитивне вредности највеће дозвољене грешке температурне сонде сматрају се неисправним.
Електрични термометри кмт растављивог типа код којих је негативна вредност грешке температурне сонде, умањена за мерну несигурност којом је грешка одређена (за k = 1), мања од негативне вредности највеће дозвољене грешке температурне сонде сматрају се неисправним.
5.3.2. Испитивање времена одзива
Испитивањем времена одзива код електричних термометра кмт проверава се испуњеност захтева из тачке 3.2.5. Прилога 1 овог правилника. 
	
Испитивање се врши тако што се термометар са непредвидивим мерењем држи уроњен у температурно купатило на температури од (44 ± 1)° С, при температури околине од (23 ± 1)° С, у трајању од 150 s, и при томе испуњава захтев из тачке 3.2.3. Прилога 1 овог правилника.
5.3.3. Испитивање утицаја самозагревања температурне сонде
Испитивањем утицаја самозагревања температурних сонди проверава се испуњеност захтева из тачке 3.2.6. Прилога 1 овог правилника. 
	
Испитивање се врши тако што се температурна сонда држи уроњена у купатилу на температури од (37 ± 1)° С и, при максималној снази од 2 mW, мења јој се вредност струје три пута. При овом испитивању очитава се еквивалентна отпорност која се после конвертује у температуру, тако да показивањe термометра испуњава захтев из тачке 3.2.3. Прилога 1 овог правилника.
5.3.4. Испитивање дуготрајне стабилности
Испитивањем дуготрајне стабилности код електричних термометра кмт проверава се испуњеност захтева из тачке 3.2.7. Прилога 1 овог правилника. 
	
Испитивање се врши тако што се термометар држи у температурној комори 288 h на температури од (55 ± 2)о 
	C или 96 h на температури од (80 ± 2)° С. Након тога термометар се држи на собној температури и кад дође до топлотне уравнотежености испитује се на три температуре које су равномерно распоређене у мерном опсегу.
Показивање термометара испуњава захтеве из тачке 3.2.3. Прилога 1 овог правилника.
5.3.5. Испитивање утицаја минималних радних услова околине
Испитивањем минималних радних услова околине код електричних термометра кмт проверава се испуњеност захтева из тачке 3.2.4. Прилога 1 овог правилника. 
	
На почетку испитивања показна јединица се постави у температурну комору, а температурна сонда у водено купатило. Испитивање се врши на начин који је дат у тачки 5.3.1. овог прилога на три различите температуре купатила које су равномерно распоређене на целом мерном опсегу, а при следећим условима температуре и релативне влажности ваздуха:
а) температура (11 ± 1)° С и релативна влажност ваздуха 30%; 
б) температура (39 ± 1)° С и релативна влажност ваздуха 30%;
в) температура (11 ± 1)° С и релативна влажност ваздуха 75%;
г) температура (39 ± 1)° С и релативна влажност ваздуха 75%.
Показивање термометара испуњава захтев из тачке 3.2.3. Прилога 1 овог правилника. Показна јединица се може одвојено испитати употребом симулатора температурне сонде. 
	
5.3.6. Испитивање утицаја услова чувања/складиштења и влаге
Испитивањем утицаја услова чувања/складиштења и влаге код електричних термометра кмт проверава се испуњеност захтева из тачке 3.3.2. Прилога 1 овог правилника. 
	
Испитивање се врши при промени брзине струјања (1 ± 0,2)° С/min.
Термометар се постави у температурну комору и излаже се циклично промени температуре и релативне влажности ваздуха, и то: прво се држи 16 h на температури од (- 25 ± 3)° С, затим се температура повећа на (55 ± 2)° С, а потом и релативна влажност на 85 % и тако држи 72 h, па се температура спусти на (-25 ± 3)° С и тако држи 16 h, а на крају циклуса температура се повећа на + (25 ± 2)° С.
После вађења из коморе и држања 24 h на собној температури термометар се испитује у складу са тачком 5.3.1. овог прилога на три температуре купатила равномерно распоређене у мерном опсегу. 
	
Показивање термометра испуњава захтев из тачке 3.2.3. Прилога 1 овог правилника.
5.3.7. Испитивање границе напона напајања
Испитивањем граница напона напајања код електричних термометра кмт проверава се испуњеност захтева из тачке 3.3.5. Прилога 1 овог правилника.
Испитивање граница напона напајања термометара се врши тако што се унутрашњи извор напајања/батерија термометра замени другим променљивим једносмерним извором напајања, па се затим врши испитивање термометра на максималној и минималној температури мерног опсега при амбијентним условима рада.
Ако је напајање батеријско, вредности дозвољених грешака мерења не могу бити прекорачене и кад напон напајања опадне на ниво за који је предвиђено укључење упозоравајућег сигнала или искључење термометра.
5.3.8. Испитивање утицаја напона напајањa
Испитивањем промене напона напајања код електричних термометра кмт проверава се испуњеност захтева из тачке 3.3.3. Прилога 1 овог правилника.
Испитивање утицаја напона напајања врши се тако што се унутрашњи извор напајања термометра замени другим променљивим извором напајања, при вредностима напона мрежног напајања од + 10% и - 15% у односу на називну вредност напона напајања, као и при фреквенцији мрежног напона од ± 2% у односу на називну вредност фреквенције мрежног напона, а испитивање термометра се врши за максималну и минималну температуру мерног опсега у радним условима околине.
Показивање термометра испуњава захтев из тачке 3.2.3. Прилога 1 овог правилника.
5.3.9. Испитивање утицаја људских течности на температурну сонду
Испитивањем утицаја људских течности код електричних термометра кмт проверава се испуњеност захтева из тачке 3.3.6. став 2. Прилога 1 овог правилника.
Испитивање се врши тако што се температурна сонда урони на дубину која одговара уроњавању сонде у употреби или на дубину од 50 mm у електропроводну течност која је еквивалентна раствору од 9,5 g NaCl по литру дестилисане воде.
После држања у том раствору најмање недељу дана врши се мерење отпорности између електричних извода сонде и електроде уроњене у физиолошки раствор помоћу уређаја чији je напон (10 ± 1) V између спојева сонде и електроде. Отпорност која се при томе добија не може бити већа од предспојеног отпора који је еквивалентан промени температуре од ± 0,02° C унутар мерног опсега.
5.3.10. Испитивања утицаја средстава за чишћење, дезинфекцију и стерилизацију
Испитивањем утицаја средстава за чишћење, дезинфекцију и стерилизацију код електричних термометра кмт проверава се испуњеност захтева из тачке 3.3.6. став 4. Прилога 1 овог правилника.
Испитивање се врши тако што се према произвођачевом упутству изврши најмање двадесет пута чишћење, дезинфекција и стерилизација сонде. Након тога се врши испитивање у складу са тачком 5.3.1. овог прилога на три различите температуре купатила равномерно распоређене у мерном опсегу.
Показивање термометра испуњава захтев из тачке 3.2.3. Прилога 1 овог правилника.
 
 
ПРИЛОГ 3
ОВЕРАВАЊЕ МЕДИЦИНСКОГ ТЕРМОМЕТРА
1. Опрема за преглед медицинских термометара
Еталони и мерни уређаји, односно опрема за преглед медицинских термометара је таква да проширена мерна несигурност методе мерења буде најмање три пута мања од одговарајућих, према врсти медицинског термометра из члана 2. овог правилника, вредности највеће дозвољене грешке прописане овим правилником.
1.1. Опрема за преглед стаклених термометара
Опрема за преглед стаклених термометара је у складу са захтевима из пододељка 1.1. Прилога 2 овог правилника.
1.2. Опрема за преглед електричних термометара ммт
Опрема за преглед електричних термометара ммт састоји се нарочито од:
1) референтних еталона;
2) температурног воденог купатила;
3) лупe увећања од најмање 4 пута, моноклa или оптичкoг визира увећања од најмање 10 пута.
Најмање два референтна еталона се користите истовремено за одређивање температуре воденог купатила. 
	
Температурно водено купатило има могућност реализације константних температура испитивања електричних термометара ммт у минималном опсегу од 35,5 
	оС до 42,0 оС. Температурно водено купатило је запремине најмање 5 l и у њему се врши мешање такво да се у целом радном простору обезбеди временска стабилност температуре не већа од 0,02 
	оС у току мерења у трајању од 1 h и хомогеност температурног поља не већа од 0,01 
	оС за све константне температуре испитивања електричних термометара ммт. 
	
1.3. Опрема за преглед електричних термометара кмт
Опрема за преглед електричних термометара кмт састоји се нарочито од:
1) референтних еталона;
2) температурног воденог купатила;
3) лупe увећања од најмање четири пута, моноклa или оптичкoг визира увећања од најмање 10 пута;
4) извора једносмерне електричне струје, извора једносмерног напона и извора електричне отпорности или симулатора температуре у зависности од врсте сонде; 
	
5) волтметра, амперметра и омметра или мултиметра.
Најмање два референтна еталона се користите истовремено за одређивање температуре купатила. 
	
Температурно водено купатило има могућност реализације константних температура испитивања електричних термометара кмт у минималном опсегу од 25о 
	С до 45о С. Температурно водено купатило је запремине најмање 5 l и у њему се врши мешање такво да се у целом радном простору обезбеди временска стабилност температуре не већа од 0,02о 
	С у току мерења, и хомогеност температурног поља не већа од 0,01о 
	С за све константне температуре испитивања електричних термометара кмт. 
	
Уређај за генерисање улазног сигнала показне јединице генерише сигнал еквивалентан температурној сонди, чија проширена мерна несигурност (за фактор k = 2) не прелази 0,01o 
	C. 
2. Следивост
Следивост до националних или међународних еталона обезбеђује се у складу са одељком 2. Прилога 2 овог правилника. 
	
3. Референтни услови
У просторији у којој се врши преглед медицинског термометра одржавају се референтни услови из одељка 3. Прилога 2 овог правилника.
4. Визуелни преглед медицинског термометра и провера функционалности
Визуелним прегледом утврђује се да ли је медицински термометар у потпуности у складу са уверењем о одобрењу типа мерила издатим за тај медицински термометар, односно проверава се испуњеност захтева овог правилника у погледу означавања и информација које садржи упутство за употребу медицинског термометра, као и да ли постоје оштећења медицинског термометра који онемогућавају његово правилно функционисање. 
	
4.1. Стаклени термометри
Визуелним прегледом проверава се испуњеност захтева из тач. 1.2.1, 1.3.1. и 1.3.2. Прилога 1 овог правилника, као и захтеви овог правилника у погледу означавања и информација које садржи упутство за употребу стакленог термометра.
Квалитет означавања црта, бројева или ознака на штапним термометрима проверава се применом поступка урона штапног термометра у мензуру са раствором етанола у води, концентрације 700 g/l на 38° C и након истека 20 min штапни термометар се једноставно брисањем осуши и визуелно се провери постојаност ознака на његовом телу.
4.2. Електрични термометри ммт
Визуелним прегледом проверава се испуњеност захтева из тач. 2.2.1, 2.2.2, 2.3.9. и 2.3.10. Прилога 1 овог правилника, као и захтеви овог правилника у погледу означавања и информација које садржи упутство за употребу електричног термометра ммт.
4.3. Електрични термометри кмт
Визуелним прегледом проверава се испуњеност захтева из тач. 3.2.1, 3.2.2, 3.3.6. став 1. и 3.3.7. Прилога 1 овог правилника, као и захтеви овог правилника у погледу означавања и информација које садржи упутство за употребу електричног термометра кмт.
5. Испитивања
Медицински термометри се испитују појединачно или статистички зависно од величине узорка у складу са одељком 6. овог Прилога.
5.1. Испитивања стакленог термометра
У поступку прегледа стакленог термометра спроводе се испитивања из тач.
	5.1.1. и 5.1.2.* Прилога 2 овог правилника.
 
*Службени гласник РС", 
	број 86/2014
 
5.2. Испитивања електричног термометра ммт
У поступку прегледа електричног термометра ммт спроводе се испитивања из тач.
	5.2.1. и 5.2.10.* Прилога 2 овог правилника.
 
*Службени гласник РС", 
	број 86/2014
 
5.3. Испитивања електричног термометра кмт
У поступку прегледа електричног термометра кмт спроводи се испитивање из тачке 5.3.1. Прилога 2 овог правилника.
6. Узорковање
У поступку узорковања из серије медицинских термометара која је поднета на оверавање из истог лота, примењују се планови и поступци прихватљивог нивоа квалитета: АQL = 0,40 за испитивања метролошких својстава медицинског термометра и АQL = 2,5 за визуелни преглед медицинског термометра.
Величина узорка, односно број комада медицинских термометара који се узимају у поступку прегледа при оверавању из члана 8. овог правилника, означена латиничним словним симболом према величини серије која се подноси на оверавање, дата је у Табели 1 овог правилника.
Табела 1 Величина узорка и адекватно словно означавање




Величина серије

Словни симбол величине узорка



501 до 1 200

Ј



1 201 до 3 200

К



3 201 до 10 000

L



10 001 до 35 000

М



35 001 до 150 000

N



План узимања узорака за преглед при оверавању медицинских термометара за прихватљиве нивое квалитета из става 1. овог одељка дат је у Табели 2 овог правилника. 
	
Табела 2 План узимања узорака и прихватљиви нивои квалитета




Словни симбол величине узорка

Ј

К

L

М

N



Величина узорка

80

125

200

315

500



АQL

Аc

1

1

1

2

3



0,40

Rе

2

2

2

3

4



АQL

Аc

3

5

8

12

18



2,5

Rе

4

6

9

13

19



1) AQL је прихватљив ниво квалитета, који представља максимално дозвољени проценат медицинских термометара у узорку који не испуњавају захтеве из овог правилника;
2) Аc је број за прихватање (серије), који представља дозвољени број медицинских термометара у узорку који не испуњавају захтеве из овог правилника, да би се сматрало да је испитивана серија прихватљива;
3) Rе је број за одбијање (серије), који представља најмањи број медицинских термометара у узорку који не испуњавају захтеве из овог правилника, да би се сматрало да је испитивана серија неприхватљива. 
	
Уколико је серија прихватљива према критеријумима из Табеле 2 овог правилника, оверава се сваки појединачни комад медицинског термометра у серији, осим оних узоркованих медицинских термометара који не испуњавају захтеве из овог правилника.
Уколико је само један број за одбијање за АQL=0,40 или АQL=2,5 достигнут, цела серија медицинских термометара, одбацује се и проглашава метролошки неисправном.
7. Жигосање
Уколико се у поступку оверавања утврди да медицински термометар испуњава прописане метролошке захтеве, медицински термометар се жигоше у складу са законом којим се уређује метрологија, прописом донетим на основу тог закона и уверењем о одобрењу типа мерила издатим за тај тип медицинског термометра.