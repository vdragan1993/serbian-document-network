Редакцијски пречишћен текст
 
 
На основу члaна 11. став 3, члана 47. став 9, члана 48. став 6, члана 53. став 2, члана 61. став 3, члана 70. став 6, члана 73. став 11, члана 74. став 11, члана 75. став 10, члана 76. став 2, члана 77. став 8, члана 80. став 6, члана 82. став 5, члана 83. став 2, члана 84. став 3, члана 85. став 2, члана 86. став 2, члана 98. став 4, члана 99. став 6, члана 100. став 10, члана 102. став 3, члана 110. став 3, члана 111. став 5, члана 112. став 3, члана 118. став 5, члана 121. став 2, члана 122. став 2, члана 131. став 4, члана 149. став 10. и члана 165. став 8. Закона о патентима („Службени гласник РС”, број 99/11),
Директор Завода за интелектуалну својину, доноси 
 
ПРАВИЛНИК
о садржини јавних регистара, потврда, пријава и захтева у поступку заштите проналазака, као и о врстама података, начину подношења пријаве и објављивања проналазака
"Службени гласник РС", бр. 
				113 од 30. новембра 2012, 73 од 31. августа 2016.
 
Предмет уређивања
Члан 1.
Овим правилником ближе се прописује: садржина потврде о излагању проналаска; врста података о залози који се уписују у регистар надлежног органа; садржина захтева за упис преноса права, лиценце и залоге и одређују прилози који се подносе уз те захтеве; садржина стручног мишљења за поверљиве проналаске; садржина извештаја запосленог о проналаску створеном у радном односу; садржина јавних регистара; садржина предлога за поновно успостављање права; садржина захтева за наставак поступка; садржина захтева за упис промене имена и адресе подносиоца пријаве или носиоца права, као и прилога који се подносе уз тај захтев; садржина захтева за исправку грешке; начин подношења пријаве за заштиту проналаска; садржина захтева за признање права, врста прилога који се подносе уз тај захтев и њихова садржина; садржина и начин описа проналаска; форма и садржина патентних захтева; садржина апстракта; изглед и карактеристике нацрта; начин позивања на претходно поднету пријаву; садржина захтева за издавање уверења о праву првенства и уверења о праву првенства; форма списа у пријави; садржина захтева за израду извештаја о претраживању и садржина извештаја о претраживању; садржина објаве пријаве патента; садржина исправе о признатом праву; податкe о признатом праву који се објављују у службеном гласилу; садржина патентног списа; подаци о захтеву за признање сертификата који се уписују у Регистар патената и објављују; садржина података о признатом сертификату, о одбијању захтева за признање сертификата као и о престанку важења сертификата које надлежни орган објављује; подаци који се односе на поступак за признање сертификата као и време трајања заштите о признатом сертификату који се уписују у Регистар патената; садржина података о поништеном праву који се објављују у службеном гласилу; садржина објаве европског патента и садржина потврде о испитивању признатог малог патента.
Садржина потврде о излагању проналаска
Члан 2.
Потврда о излагању проналаска на званичној или званично признатој међународној изложби садржи:
1) датум када је изложба одржана;
2) назив проналаска;
3) податке о лицу које је изложило проналазак: име, презиме и адреса, ако је у питању физичко лице или назив и седиште ако је у питању правно лице;
4) доказ из кога се јасно види да је проналазак за који је поднета пријава био изложен. 
Уз потврду из става 1. овог члана подноси се и Уверење да је изложби или сајму званично признат међународни карактер које је издала Привредна комора Републике Србије.
Врста података о залози који се уписују у регистар надлежног органа
Члан 3.
Подаци о залози који се уписују у одговарајући регистар надлежног органа су:
1) подаци о залогодавцу и дужнику ако то нису иста лица: име, презиме и адресу, ако је у питању физичко лице или назив и седиште, ако је у питању правно лице;
2) подаци о заложном повериоцу: име, презиме и адресу, ако је у питању физичко лице или назив и седиште, ако је у питању правно лице;
3) подаци о потраживању које се обезбеђује заложним правом уз назначење основног и максималног износа;
4) податак да је започет поступак намирења;
5) забележба забране отуђења, ако је предвиђена уговором о залози.
Садржина захтева за упис преноса права из пријаве проналаска или признатог права
Члан 4.
Захтев за упис преноса права из пријаве проналаска или признатог права садржи:
1) број пријаве, односно регистарски број;
2) следеће податке о подносиоцу пријаве или носиоцу права, о лицу на које се право преноси и њиховим заступницима, ако их имају: име, презиме и адреса, ако је у питању физичко лице или назив и седиште, ако је у питању правно лице;
3) назначење које лице из тачке 2. овог члана је подносилац захтева;
4) потпис и печат подносиоца захтева за упис преноса права или његовог заступника.
Прилози који се подносе уз захтев за пренос права 
Члан 5.
Ако пренос права из пријаве, односно признатог права произилази из уговора о преносу, уз захтев из члана 4. овог правилника, као доказ о правном основу преноса права из пријаве, односно признатог права чији се упис тражи, подноси се:
1) оригинал уговора о преносу права из пријаве, односно признатог права или оверена фотокопија тог докумената, или
2) оригинал извода из уговора о преносу, са потврдом надлежног јавног органа да се ради о аутентичном изводу из уговора, потписан од уговорних страна или оверена фотокопија тог документа, или
3) оригинал изјаве о преносу потписане од уговорних страна, или оверена фотокопија тог документа.
Ако је пренос права из пријаве, односно признатог права резултат спајања правних лица, уз захтев из става 1. овог члана доставља се оригинал или оверена фотокопија документа издатог од стране надлежног органа који потврђује спајање правних лица.
Ако је до преноса права из пријаве, односно признатог права дошло на основу закона или судске, односно административне одлуке, уз захтев из става 1. овог члана подноси се оригинал или оверена фотокопија судске одлуке, односно другог документа који потврђује ту промену.
Ако су документи из ст. 1–3. овог члана састављени на страном језику, доставља се њихов превод оверен од стране судског тумача.
Садржина захтева за упис лиценце на праву из пријаве проналаска, односно признатом праву
Члан 6.
Захтев за упис лиценце на праву из пријаве проналаска, односно признатом праву садржи:
1) број пријаве, односно регистарски број;
2) следеће податке о подносиоцу пријаве или носиоцу права, о стицаоцу лиценце и њиховим заступницима, ако их имају: име, презиме и адресу, ако је у питању физичко лице или назив и седиште, ако је у питању правно лице;
3) назначење које лице из тачке 2) овог члана је подносилац захтева;
4) податак о врсти лиценце (искључива или неискључива лиценца);
5) време трајања лиценце;
6) потпис и печат подносиоца захтева за упис лиценце или његовог заступника.
Прилози који се подносе уз захтев за упис лиценце 
Члан 7.
Уз захтев из члана 6. овог правилника, као доказ о правном основу уписа лиценце на праву из пријаве проналаска односно признатом праву подноси се:
1) оригинал уговора о лиценци, потписан од уговорних страна или оверена фотокопија тог докумената, или
2) оригинал извода из уговора о лиценци са подацима о странама у уговору и правима која су предмет лиценце, са потврдом надлежног јавног органа да се ради о аутентичном изводу из уговора, или оверена фотокопија тог докумената.
Ако су документи из става 1. овог члана састављени на страном језику, подноси се њихов превод оверен од стране судског тумача.
Садржина захтева за упис залоге на праву из пријаве проналаска, односно признатом праву
Члан 8.
Захтев за упис залоге на праву из пријаве проналаска, односно признатом праву садржи:
1) број пријаве или регистарски број;
2) следеће податке о подносиоцу пријаве или носиоцу права, односно залогодавцу и дужнику ако то нису иста лица, о заложном повериоцу и њиховим заступницима ако их имају: име, презиме и адресу, ако је у питању физичко лице или назив и седиште, ако је у питању правно лице;
3) назначење које лице из тачке 2) овог члана је подносилац захтева;
4) потпис и печат подносиоца захтева за упис залоге или његовог заступника.
Прилози који се подносе уз захтев за упис залоге 
Члан 9.
Уз захтев из члана 8. овог правилника, као доказ о правном основу уписа залоге на праву из пријаве односно признатом праву подноси се:
1) оригинал уговора о залози потписан од уговорних страна или оверена фотокопија тог докумената, или
2) оригинал извода из уговора о залози потписан од стране уговорних страна или оверена фотокопија тог документа.
Ако је до залоге на праву из пријаве, односно признатом праву дошло на основу судске или административне одлуке, уз захтев из члана 8. овог правилника подноси се оригинал или оверена фотокопија судске или административне одлуке. 
Ако су документи из ст. 1. и 2. овог члана састављени на страном језику, подноси се њихов превод који је оверен од стране судског тумача.
Садржина стручног мишљења за поверљиве проналаске
Члан 10.
Стручно мишљење надлежног органа за поверљив проналазак садржи:
1) број захтева за издавање стручног мишљења;
2) податке о подносиоцу пријаве: име, презиме и адреса, ако је у питању физичко лице односно назив и седиште ако је у питању правно лице;
3) ознака по МКП;
4) наводе о томе да ли пријављени проналазак испуњава услове наведене у захтеву из тачке 1) овог става. 
Садржина извештаја запосленог о проналаску створеном у радном односу
Члан 11.
Писaни извештај којим проналазач обавештава послодавца, одмах по настанку проналаска, да је створио проналазак у радном односу садржи:
1) име и презиме проналазача;
2) потпун и тачан опис проналаска, са посебним истицањем новог техничког решења, као и нацрт ако је потребан за његово разумевање;
3) најбољи начин примене проналаска;
4) податке о послу или посебном радном задатку на коме је запослени радио у тренутку настанка проналаска, или о закљученом истраживачком уговору;
5) начин на који је дошло до проналаска (експерименти и сл.);
6) податке о средствима послодавца која је запослени користио у стварању проналаска;
7) имена и стваралачки допринос сарадника, ако их је било;
8) процену да ли је у питању проналазак из члана 57. Закона о патентима (у даљем тексту: Закон).
Послодавац потврђује на копији извештаја из става 1. овог члана пријем извештаја, уз навођење датума пријема.
Садржина Регистра пријава патената
Члан 12.
У Регистар пријава патената уписује се:
1) број пријаве патента;
2) датум подношења пријаве;
3) признати датум подношења пријаве;
4) назив проналаска;
5) подаци о затраженом праву првенства: датум, број пријаве и земља у којој је поднета пријава која служи као основ за признање права првенства;
6) број првобитне, односно издвојене пријаве, у случају издвајања;
7) број основне пријаве или основног патента, односно допунске пријаве;
8) подаци о подносиоцу пријаве: име, презиме и адреса, ако је у питању физичко лице или назив и седиште, ако је у питању правно лице;
9) подаци о проналазачу: име, презиме и адреса или податак о достављеној изјави проналазача да не жели да буде наведен у пријави;
10) подаци о заступнику: име, презиме и адреса, ако је у питању физичко лице или назив и седиште, ако је у питању правно лице;
11) датум објаве пријаве патента и број службеног гласила;
12) датум накнадне објаве извештаја о претраживању и број службеног гласила;
13) број и датум захтева за суштинско испитивање пријаве патента;
14) подаци о плаћеним таксама за одржавање права из пријаве; 
15) подаци о начину окончања управног поступка по пријави; 
16) подаци о повраћају у пређашње стање, поновном успостављању права и наставку поступка;
17) подаци о променама у вези са пријавом патента: промена имена и адресе, односно назива и седишта, пренос права, лиценца и залога; статусне промене настале код подносиоца пријаве, корисника лиценце, односно залогопримца и други подаци значајни за правни статус пријаве;
18) регистарски број патента. 
Поред података наведених у ставу 1. овог члана, за међународне пријаве, у Регистар пријава патената уписује се и:
1) број и датум подношења међународне пријаве патента, и
2) број и датум међународне објаве међународне пријаве патента.
Поред података из ст. 1. и 2. овог члана, за проширене европске патенте и европске патенте, у Регистар пријава патената уписује се и:
1) број предмета;
2) датум подношења захтева.
У Регистар пријава патента поред података наведених у ст. 1–3. овог члана уписују се и други подаци ако је то потребно.
Садржина Регистра патената
Члан 13.
У Регистар патената уписује се: 
1) број пријаве патента;
2) признати датум подношења пријаве;
3) регистарски број патента; 
4) датум регистровања;
5) број и датум решења о признању патента;
6) назив проналаска;
7) ознака проналаска по МКП; 
8) подаци о признатом праву првенства: датум, број пријаве и земља у којој је поднета пријава која служи као основ за признање права првенства;
9) број првобитне, односно издвојене пријаве, у случају издвајања, 
10) број основне пријаве или основног патента, односно допунске пријаве;
11) подаци о носиоцу патента: име, презиме и адреса, ако је у питању физичко лице или назив и седиште, ако је у питању правно лице;
12) подаци о проналазачу: име, презиме и адреса или податак о достављеној изјави проналазача да не жели да буде наведен у пријави;
13) подаци о заступнику: име, презиме и адреса, ако је у питању физичко лице или назив и седиште, ако је у питању правно лице;
14) датум објављивања патента и број службеног гласила;
15) датум објављивања пријаве патента и број службеног гласила;
16) подаци о плаћеним таксама за одржавање признатог патента;
17) подаци о престанку важења патента (правни основ и датум престанка);
18) датум и врста одлуке по предлогу за оглашавање ништавим решења о признању патента;
19) подаци о променама у вези са патентом: промена имена и адресе, односно назива и седишта, пренос права, лиценца и залога, статусне промене настале код носиоца права, корисника лиценце, односно залогопримца и други подаци значајни за правни статус патента;
20) подаци о сертификату о додатној заштити.
Поред података наведених у ставу 1. овог члана, за међународне пријаве, у Регистар патената уписује се и:
1) број и датум подношења међународне пријаве патента, и
2) број и датум међународне објаве међународне пријаве патента.
Поред података из ст. 1. и 2. oвог члана, за проширене европске патенте и европске патенте, у Регистар патената уписује се и:
1) број предмета, и
2) датум подношења захтева.
У Регистар патената поред података наведених у ст. 1–3. овог члана уписују се и други подаци ако је то потребно.
Садржина Регистра пријава малих патената
Члан 14.
У Регистар пријава малих патената уписује се:
1) број пријаве малог патента;
2) датум подношења пријаве;
3) признати датум подношења пријаве;
4) назив проналаска;
5) подаци о затраженом праву првенства: датум, број пријаве и земља у којој је поднета пријава која служи као основ за признање права првенства;
6) број првобитне, односно издвојене пријаве, у случају издвајања;
7) подаци о подносиоцу пријаве: име, презиме и адреса, ако је у питању физичко лице или назив и седиште, ако је у питању правно лице;
8) подаци о проналазачу: име, презиме и адреса или податак о достављеној изјави проналазача да не жели да буде наведен у пријави;
9) подаци о заступнику: име, презиме и адреса, ако је у питању физичко лице или назив и седиште, ако је у питању правно лице;
10) подаци о плаћеним таксама за одржавање права из пријаве; 
11) подаци о начину окончања управног поступка по пријави;
12) подаци о повраћају у пређашње стање, поновном успостављању права и наставку поступка;
13) подаци о променама у вези са пријавом малог патента: промена имена и адресе, односно назива и седишта, преноса права, лиценца и залога, статусне промене настале код подносиоца пријаве, корисника лиценце, односно залогопримца и други подаци значајни за правни статус пријаве;
14) регистарски број малог патента. 
У Регистар пријава малих патента поред података наведених у ставу 1. овог члана уписују се и други подаци ако је то потребно.
Садржина Регистра малих патената
Члан 15.
У Регистар малих патената уписује се:
1) број пријаве малог патента;
2) признати датум подношења пријаве:
3) регистарски број малог патента;
4) датум регистровања;
5) број и датум решења о признању малог патента;
6) назив проналаска; 
7) ознака проналаска по МКП; 
8) подаци о признатом праву првенства: датум, број пријаве и земља у којој је поднета пријава која служи као основ за признање права првенства;
9) број првобитне, односно издвојене пријаве, у случају издвајања;
10) подаци о носиоцу малог патента: име, презиме и адреса, ако је у питању физичко лице или назив и седиште, ако је у питању правно лице;
11) подаци о проналазачу: име, презиме и адреса или податак о достављеној изјави проналазача да не жели да буде наведен у пријави;
12) подаци о заступнику: име, презиме и адреса, ако је у питању физичко лице или назив и седиште, ако је у питању правно лице;
13) датум објављивања малог патента и број службеног гласила;
14) подаци о плаћеним таксама за одржавање признатог малог патента;
15) подаци о престанку важења малог патента (правни основ и датум престанка);
16) датум и врста одлуке оглашавања ништавим решења о признању малог патента;
17) подаци о променама у вези са малим патентом: промена имена и адресе, односно назива и седишта, пренос права, лиценца и залога, статусне промене настале код носиоца малог патента, корисника лиценце, односно залогопримца и други подаци значајни за правни статус малог патента;
18) подаци о издатој потврди о испитивању признатог малог патента.
У Регистар малих патената поред података наведених у ставу 1. овог члана уписују се и други подаци ако је то потребно.
Садржина предлога за поновно успостављање права
Члан 16.
Предлог подносиоца пријаве или носиоца права за поновно успостављање права садржи:
1) изричиту назнаку да се захтева поновно успостављање права;
2) број пријаве или регистарски број;
3) податке о подносиоцу предлога и његовом заступнику, ако га има: име, презиме и адреса, ако је у питању физичко лице или назив и седиште ако је у питању правно лице.
Садржина захтева за наставак поступка
Члан 17.
Захтев подносиоца пријаве за наставак поступка у вези са пријавом садржи: 
1) изричиту назнаку да се захтева наставак поступка;
2) број пријаве;
3) податке о подносиоцу захтева и његовом заступнику, ако га има: име, презиме и адреса, ако је у питању физичко лице или назив и седиште ако је у питању правно лице.
Садржина захтева за упис промене имена и адресе и прилога који се подносе уз наведени захтев
Члан 18.
Захтев за упис промене имена и адресе подносиоца пријаве садржи:
1) изричито назначење да се тражи упис промене у регистар;
2) број пријаве односно регистарски број;
3) податке о подносиоцу пријаве или носиоцу права према стању у регистрима, односно о подносиоцу захтева и његовом заступнику, ако га има: име, презиме и адреса, ако је у питању физичко лице или назив и седиште, ако је у питању правно лице;
4) назначење која је врста промене у питању.
Захтев из става 1. овог члана садржи и:
1) уредно пуномоћје за заступање ако се поступак за упис промене покреће преко заступника;
2) одговарајући доказ о плаћеној републичкој административној такси. 
Одредбе ст. 1. и 2. овог члана сходно се примењују на проналазаче и заступнике. 
Садржина захтева за исправку грешке
Члан 19.
Захтев подносиоца пријаве или носиоца права за исправку грешке садржи:
1) изричито назначење да се тражи исправка грешке;
2) број пријаве, односно регистарски број;
3) податке о подносиоцу пријаве или носиоцу права, односно подносиоцу захтева и његовом заступнику, ако га има: име, презиме и адреса, ако је у питању физичко лице или назив и седиште, ако је у питању правно лице;
4) назначење врсте грешке која је у питању; 
5) одговарајући доказ о плаћеној такси, ако се ради о грешци која није учињена од стране надлежног органа.
Начин подношења пријаве за заштиту проналаска
Члан 20.
Пријава патента или малог патента се подноси у писаном облику, у три примерка, непосредно или поштом.
Садржина захтева за признање права
Члан 21.
Захтев за признање права садржи:
1) изричито назначење да се захтева признање патента или малог патента;
2) назив проналаска који јасно и сажето изражава техничку суштину проналаска и који не сме да садржи измишљене или комерцијалне називе, жигове, имена, шифре, скраћенице уобичајене за поједине производе и слично;
3) податке о подносиоцу пријаве: име, презиме и адреса, ако је у питању физичко лице или назив и седиште, ако је у питању правно лице;
4) податке о проналазачу: име, презиме и адреса или назначење да проналазач не жели да буде наведен у пријави;
5) податке о заступнику: име, презиме и адреса, ако је у питању физичко лице, или назив и седиште, ако је у питању правно лице;
6) назначење једног од подносилаца пријаве као заједничког представника, ако постоји више подносилаца пријаве; 
7) назначење адресе за пријем писмена која је по правилу пребивалиште подносиоца пријаве или његовог заступника или заједничког представника ако има више подносилаца пријаве;
8) захтев са подацима о затраженом праву првенства: датум, број пријаве и земља у којој је поднета пријава која служи као основ за признање права првенства;
9) податке о излагању на међународној изложби, ако је проналазак био излаган;
10) број првобитне пријаве, у случају подношења издвојене пријаве;
11) број основне пријаве или основног патента, у случају подношења допунске пријаве патента; 
12) податке о осталим деловима пријаве (број страница описа проналаска, број патентних захтева и број страница нацрта), апстракту и прилозима који се подносе уз захтев; 
13) потпис и печат подносиоца захтева или његовог заступника, ако га има.
Као потврду о примљеном захтеву и прилозима уз захтев, надлежни орган подносиоцу захтева доставља примерак захтева из става 1. овог члана, на коме се наводи датум пријема захтева и број пријаве патента или малог патента. 
Врсте прилога који се подносе уз захтев за признање права и њихова садржина
Члан 22.
Уз захтев за признање права подноси се:
1) одговарајући доказ о плаћеној административној такси или доказ на основу кога се тражи ослобађање од плаћања републичких административних такси;
2) пуномоћје, ако је захтев поднет преко заступника;
3) изјава о заједничком представнику, ако постоји више подносилаца захтева, која мора бити потписана од стране свих подносилаца захтева;
4) изјава проналазача, у случају када не жели да буде наведен у захтеву;
5) изјава о основу стицања права на подношење захтева, ако подносилац захтева није проналазач или није једини проналазач; 
6) оверен препис прве пријаве, односно ранијих пријава, ако је затражено право првенства из члана 90. или члана 91. Закона;
7) потврда о излагању проналаска на међународној изложби, ако је проналазак излаган, у складу са чланом 11. став 1. тачка 2) Закона;
8) доказ о депоновању биолошког материјала, ако је тај материјал депонован;
9) попис нуклеотидних аминокиселинских секвенци, ако пријава садржи откривање једне нуклеотидне или аминокиселинске секвенце или више њих.
Садржина описа проналаска
Члан 23.
Опис проналаска садржи:
1) назив проналаска, који мора да буде исти као у захтеву за признање права;
2) област технике на коју се проналазак односи, уз навођење ознаке по Међународној класификацији патената (у даљем тексту: МКП), ако је подносиоцу пријаве позната;
3) дефинисани проблем за чије се техничко решење тражи заштита патентом, односно малим патентом;
4) стање технике (приказ и анализа познатих решења дефинисаног проблема), изложено у обиму у коме је подносиоцу пријаве познато, а које је неопходно за разумевање проналаска и испитивање пријаве, уз навођење патентних докумената и других извора који се односе на описано стање технике;
5) излагање суштине проналаска тако да се технички проблем и његово решење могу разумети, као и навођење новости проналаска у односу на стање технике;
6) кратак опис слика нацрта, ако их има;
7) детаљан опис најмање једног начина остваривања проналаска, уз навођење примера извођења и са позивом на нацрт, ако постоји;
8) начин индустријске или друге примене проналаска, ако није очигледан из описа проналаска или из природе проналаска;
9) потпис и печат подносиоца захтева или његовог заступника, ако га има.
 Опис проналаска мора бити састављен на начин и по редоследу наведеним у ставу 1. овог члана, осим ако због природе проналаска другачији начин и редослед омогућавају боље разумевање и рационалнији приказ проналаска. 
Пожељно је да сваком од делова наведених у ставу 1. овог члана претходи одговарајући поднаслов.
Начин описа проналаска
Члан 24.
Техничко решење одређеног проблема изложено у опису проналаска мора бити потпуно одређено, тако да га стручњак из одговарајуће области може извести. 
Све битне карактеристике проналаска морају бити изложене тако да искључују произвољности и претпоставке.
Ако се проналазак односи на конструкцију, а приказује се на нацрту, после детаљног описа конструкцијског решења са позивом на ознаке елемената проналаска са нацрта, као доказ изводљивости описује се и начин функционисања битних елемената и конструкције у целини.
Ако се проналазак односи на супстанцу, композицију или биолошки материјал, у опису проналаска морају се навести њихова физичко-хемијска или биолошка својства, односно све битне карактеристике проналаска које се доказују примерима извођења.
Ако се проналазак односи на поступак, морају се навести све његове битне фазе и карактеристике, тако да се изводљивост поступка може сагледати у целини, а доказује се примерима извођења.
Члан 25.
Ако се проналазак из области биотехнологије односи на биолошки материјал који није доступан јавности, нити у пријави патента може бити описан тако да га стручњак из одговарајуће области може извести, сматраће се да је проналазак описан потпуно и јасно:
1) ако пријава патента садржи све информације о карактеристикама депонованог биолошког материјала који су познати подносиоцу пријаве до дана подношења пријаве, и
2) ако су у пријави патента назначени назив и адреса надлежне депозитне установе, број под којим је биолошки материјал депонован и датум депоновања.
Подаци из става 1. тачка 2) овог члана могу се доставити накнадно, у року од три месеца од датума подношења захтева за признање права првенства а најкасније до дана подношења захтева да се пријава објави раније, у смислу члана 102. став 1. тачка 2) Закона.
На захтев заинтересованог лица надлежни орган даје обавештење о надлежним депозитним установама.
Члан 26.
Ако пријава патента садржи откривање једне нуклеотидне, односно аминокиселинске секвенце или више њих, опис проналаска мора да садржи попис секвенци. Сваки попис секвенци који није садржан у опису проналаска, односно није приложен приликом подношења пријаве патента не сматра се делом описа. 
Попис нуклеотидних, односно аминокиселинских секвенци се по правилу даје у форми прописаној одговарајућим стандардима Светске организације за интелектуалну својину.
Форма и садржина патентних захтева
Члан 27.
Патентним захтевом дефинише се проналазак искључиво описом техничких карактеристика проналаска.
Сваки патентни захтев формулише се у једној реченици.
Кад год је то сврсисходно, патентни захтеви садрже:
1) уводни део, у коме се наводи назив проналаска и техничке карактеристике које у међусобној комбинацији припадају стању технике, а које су неопходне за дефинисање карактеристика проналаска за које се захтева заштита, и
2) карактеристични део захтева, коме претходи израз „назначен тиме”, у коме се наводе нове техничке карактеристике проналаска за које се у међусобној комбинацији или у комбинацији с техничким карактеристикама стања технике из тачке 1. овог става захтева заштита патентом.
Патентни захтеви могу бити независни и зависни.
Независан захтев садржи битне карактеристике проналаска.
Пријава патента може да садржи више од једног независног патентног захтева у истој категорији (производ или поступак или примена), ако предмет пријаве укључује:
1) више међусобно повезаних производа,
2) различите употребе производа, или
3) варијантна решења неког одређеног проблема где се не могу све варијанте обухватити једним патентним захтевом. 
Уз сваки патентни захтев у коме су наведене битне карактеристике проналаска може се поставити један или више захтева који се односе на поједине начине остваривања тог проналаска.
Сваки патентни захтев који обухвата све карактеристике било ког другог патентног захтева (зависни патентни захтев) садржи, ако је могуће, на почетку позив на било који други патентни захтев, а затим морају у њему бити изложене посебне карактеристике. Зависни патентни захтев може се позвати на неки други патентни захтев. Сви зависни патентни захтеви који се позивају на један или више претходних патентних захтева морају бити груписани тако да се лако одреди веза међусобно зависних патентних захтева и да се њихово значење може јасно протумачити. 
Патентни захтеви означавају се по редоследу, арапским бројевима.
Патентни захтеви у погледу техничких карактеристика проналаска не могу се, осим кад је то неопходно, позивати на делове описа проналаска или нацрт (на пример: „као што је описано у делу ... описа” или „као што је илустровано на слици ...нацрта”).
Ако пријава патента садржи нацрт, елементи проналаска наведени у патентним захтевима означавају се позивним ознакама идентичним ознакама на нацрту, смештеним у заграде.
Позивне ознаке се не могу тумачити као ограничење захтева.
Последњи лист патентних захтева садржи потпис и печат подносиоца захтева или његовог заступника, ако га подносилац захтева за признање права има.
Члан 28.
Ако пријава патента садржи више проналазака, сматра се да су они тако међусобно повезани да остварују јединствену проналазачку замисао кад између њих постоји техничка веза која обухвата једну или више истих или одговарајућих посебних техничких карактеристика (у даљем тексту: јединство проналаска).
Израз „посебне техничке карактеристике” означава оне техничке карактеристике које одређују допринос којим сваки од наведених проналазака, посматран као целина, мења постојеће стање технике.
Оцена о томе да ли је више проналазака међусобно повезано тако да чине јединствену проналазачку замисао, доноси се без обзира на то да ли су проналасци дефинисани у одвојеним патентним захтевима, или као варијанте у оквиру једног патентног захтева.
Садржина апстракта
Члан 29.
У апстракту се наводи назив проналаска и кратак садржај суштине проналаска који је приказан у опису проналаска, патентним захтевима и на нацрту. Кратак садржај мора да укаже на област технике на коју се односи проналазак и мора бити састављен тако да омогући јасно разумевање одређеног проблема, суштине техничког решења тог проблема и основни начин примене проналаска. Ако је потребно, у апстракту се може навести и хемијска формула која, од свих формула садржаних у пријави, најбоље карактерише проналазак.
Апстракт не сме садржати наводе у вези са произвољним својствима и вредностима проналаска, као ни наводе у вези са теоријским могућностима примене.
Ако пријава садржи нацрт, подносилац пријаве треба да назначи слику или, изузетно, више слика које предлаже за објављивање уз апстракт. Надлежни орган може одлучити да објави једну или више других слика ако сматра да оне боље карактеришу проналазак. 
Сви елементи проналаска који су наведени у апстракту и приказани сликом, морају бити праћени позивним ознакама стављеним у заграде.
Ако је неопходно, надлежни орган може да измени апстракт.
Апстракт мора бити састављен тако да може ефикасно послужити као инструмент за претраживање у одређеној области технике, а посебно да се на основу њега може оценити потреба за увидом у комплетну пријаву.
Апстракт садржи највише 150 речи.
Апстракт садржи потпис и печат подносиоца захтева или његовог заступника, ако га подносилац захтева има.
Изглед и карактеристике нацрта
Члан 30.
Нацрт је скуп свих слика. Слика се по правилу даје у форми техничког цртежа, осим када је други начин неопходан за приказивање проналаска (нпр. фотографије металографских структура, микрофотографије ткива и ћелија и друго).
Нацрт се прилаже на посебним листовима.
Сваки лист нацрта садржи потпис и печат подносиоца захтева или његовог заступника, ако га подносилац захтева за признање права има.
Слике се израђују према правилима техничког цртања, у ортогоналној пројекцији с потребним бројем пресека, а ако је то неопходно – у аксонометрији, изометрији и сл. Слике могу да се израде и у виду шема, уз коришћење симбола стандардизованих за одговарајућу област технике.
Димензије радне површине листова који садрже слике не смеју бити веће од 26,2 x 17 cm.
Листови не смеју имати исцртане оквире који ограничавају радну површину слика. 
Минималне маргине су на горњој страни листа 2,5 cm, на левој 2,5 cm, на десној 1,5 cm и на доњој страни листа 1 cm.
Нацрт мора бити урађен тако да:
1) извучене линије буду црне, добро уочљиве и неизбрисиве, а површине између линија се по правилу не смеју бојити или тонирати ако ометају читљивост;
2) попречни пресеци буду шрафирани, што не сме да омета уочљивост линија и позивних ознака;
3) размера и јасноћа слика буду такве да се на репродукцији са умањењем 2/3 могу распознати све појединости;
4) сви бројеви, слова и позивне ознаке на сликама буду једноставни и јасни и да се не стављају у заграде, не подвлаче, не заокружују и сл;
5) је израђен средствима за техничко цртање;
6) елементи приказани на слици буду пропорционални међу собом, осим ако су диспропорције неопходне за већу јасноћу слика;
7) висина слова и бројева не буде мања од 0,32 cm;
8) један лист нацрта може да садржи више слика: ако је једна слика као целина израђена на два листа или на више листова, делови слика на различитим листовима морају се израдити тако да се цела слика може саставити без заклањања, односно преклапања појединих делова слике с различитих листова; слике на једном листу треба да буду распоређене једна испод друге, међусобно јасно одвојене, али без већег слободног простора између њих; ако слике нису тако распоређене, морају бити једна поред друге, тако да прва слика буде на левој страни листа; слике се морају нумерисати арапским бројевима, независно од нумерације листова;
9) позивне ознаке које се налазе у опису проналаска и патентним захтевима буду и на нацрту; исти елементи у целој пријави буду означени истим позивним ознакама;
10) слике не садрже димензије, вредности параметара и текстуалне делове, осим кад је то неопходно, кратке речи као што су „вода”, „пара”, „отворено”, „затворено”, „пресек А-А”.
Начин позивања на претходно поднету пријаву
Члан 31.
Ако се подносилац пријаве уз захтев за признање права позвао на претходно поднету пријаву уместо да достави опис проналаска, за ту пријаву наводи:
1) датум подношења пријаве;
2) број претходно поднете пријаве;
3) земљу у којој је поднета претходна пријава.
Ако је у претходно поднетој пријави измењен опис или неки цртежи то се мора посебно назначити. 
Оверен примерак, претходно поднете пријаве, од стране завода у коме је поднета, доставља се у року од два месеца од датума подношења пријаве.
Ако претходно поднета пријава није на српском језику подносилац пријаве доставља превод пријаве оверен од стране судског тумача.
Садржина захтева за издавање уверења о праву првенства
Члан 32.
Захтев подносиоца пријаве за издавање уверења о праву првенства садржи:
1) изричито назначење да се захтева издавање уверења о праву првенства;
2) назначење о захтеваном броју копија уверења;
3) број пријаве за коју се захтева издавање уверења; 
4) податке о подносиоцу захтева за издавање уверења о праву првенства, и његовог заступника ако га има: име, презиме и адреса, ако је у питању физичко лице или назив и седиште, ако је у питању правно лице.
Садржина уверења о праву првенства
Члан 33.
Уверење о праву првенства садржи:
1) податке о подносиоцу пријаве: име, презиме и адреса ако је у питању физичко лице или назив и седиште, ако је у питању правно лице;
2) број пријаве патента или малог патента;
3) датум подношења пријаве;
4) назначење да су подаци у уверењу о праву првенства истоветни подацима у пријави.
Саставни део уверења о праву првенства из става 1. овог члана чини опис проналаска, патентни захтеви и нацрт (ако пријава садржи нацрт) истоветни онима у поднетој пријави на признати датум подношења пријаве.
Форма списа у пријави
Члан 34.
Делови пријаве (опис проналаска, патентни захтеви, нацрт и апстракт) морају бити подобни за умножавање и скенирање. Листови не смеју бити изгужвани или исцепани, нити смеју бити пресавијени.
Листови су формата А4 папира (29,7 x 21 cm) беле боје, глатки, без сјаја, јаки, савитљиви и дуготрајни. Сваки лист се користи тако да су горња и доња страна листа краће стране формата (тзв. „високи формат”).
Делови пријаве морају започињати на новом листу. 
Листови морају бити међусобно спојени тако да их је лако прелиставати, издвајати и поново спајати.
Минималне дозвољене маргине на листовима који не садрже нацрт износе: горња, десна и доња страна листа 2 cm и лева страна листа 2,5 cm.
Препоручене максималне маргине на листовима који не садрже нацрт износе: горња и лева страна листа 4 cm и десна и доња страна листа 3 cm.
У тренутку подношења пријаве маргине на листовима морају бити потпуно празне.
Сви листови описа проналаска, патентних захтева и апстракта у пријави морају бити нумерисани растућим редом, арапским бројевима, који се стављају горе, по средини листа.
Сви листови нацрта проналаска морају бити нумерисани растућим редом, арапским бројевима, тако што се прво ставља редни број листа кроз укупан број листова нацрта (нпр. 1/9, 2/9, ... 9/9).
Захтев за признање права, опис проналаска, патентни захтеви и апстракт морају бити штампани. Само се графички симболи, ознаке, хемијске и математичке формуле, ако је то неопходно, могу уписати руком на начин да се не могу лако избрисати. 
Размак између редова откуцаног текста мора износити 1,5 проред.
Величина и боја слова у тексту треба да буде таква да је текст лако читљив, а по правилу, висина великих слова у тексту не може бити мања од 0,21 cm, а боја неизбрисива и црна.
Захтев за признање права, опис проналаска, патентни захтеви и апстракт не смеју садржати слике. Опис проналаска, патентни захтеви и апстракт могу садржати хемијске или математичке формуле, а опис проналаска и апстракт – табеле. Патентни захтеви могу садржати табеле само ако је суштина самог захтева таква да је пожељно коришћење табела. Табеле и хемијске или математичке формуле могу бити приказане у „попречном формату” ако се у „високом формату” не могу приказати на задовољавајући начин. Листови на којима су табеле и хемијске или математичке формуле приказане у „попречном формату” постављају се тако да се заглавље табеле или формула налази на левој страни листа.
Вредности физичких величина се обавезно исказују у јединицама Међународног система јединица (SI). За математичке, хемијске и молекуларне формуле и атомске масе употребљавају се симболи, као и технички изрази и знаци који су прихваћени и уобичајени у одговарајућој области технике.
Терминологија, знаци и симболи морају се доследно употребљавати у целом тексту пријаве.
Текст пријаве треба да буде са минималним бројем грешака, без допуњавања, прецртавања или исписивања између редова.
Форма каснијих поднесака
Члан 35.
Одредбе чл. 5–16. овог правилника примењују се и на касније поднеске којима се замењују делови пријаве проналаска. Ти поднесци достављају се надлежном органу на исти начин као и пријава.
Накнадно поднети документи који се саопштавају трећим лицима или који су у вези са две или више пријава, морају се поднети у броју који одговара броју лица којима се саопштавају, односно броју пријава на које се односе. 
Поднесци који се накнадно достављају морају бити потписани. Ако поднесак није потписан, надлежни орган ће позвати подносиоца поднеска да га потпише у примереном року, који се рачуна од дана пријема позива. Поднесак потписан у том року, задржава датум кад је примљен, у супротном сматра се да није поднет.
Члан 36.
По пријему пријаве, односно поднеска надлежни орган ће на сваку страну саставног дела пријаве, односно на сваки поднесак ставити број пријаве проналаска и датум његовог пријема.
Број пријаве чини велико слово П ако је у питању пријава патента или велика слова МП ако је у питању пријава малог патента, након чега следи хоризонтална црта, четвороцифрена ознака године у којој је пријава поднета, коса црта и четвороцифрени редни број пријаве примљене током године. Број пријаве има четири карактера, што значи да ако је мањи број од четвороцифреног броја, уписује се одговарајући број нула (нпр. П-2012/0001).
Датум подношења пријаве означава се тако да се дан и месец означавају двоцифрено, а година четвороцифреним бројем (нпр. 23. 08. 2012.).
Садржина захтева за израду извештаја о претраживању
Члан 37.
Захтев подносиоца пријаве за израду извештаја о претраживању садржи:
1) изричито назначење да се тражи израда извештаја о претраживању;
2) број пријаве патента;
3) податке о подносиоцу захтева: име, презиме и адреса, ако је у питању физичко лице или назив и седиште, ако је у питању правно лице.
Садржина извештаја о претраживању 
Члан 38.
Извештај о претраживању садржи:
1) број пријаве патента;
2) податке о подносиоцу пријаве: име, презиме и адреса, ако је у питању физичко лице или назив и седиште, ако је у питању правно лице;
3) признати датум подношења пријаве;
4) датум првенства пријаве патента;
5) назначење да ли је израђен делимични или потпуни извештај о претраживању;
6) разлоге због којих је израђен делимични извештај о претраживању;
7) назначење МКП класа по којима је извршено претраживање;
8) базе у којима је извршено претраживање;
9) релевантна документа која су разматрана у стању технике: категорија и датум када је документ постао доступан јавности.
Извештај о претраживању, поред података наведених у ставу 1. овог члана садржи и друге податке ако је то потребно.
Надлежни орган ће прихватити извештај о претраживању који је израђен од стране међународног органа за претраживање. 
Извештај о претраживању се објављује заједно са пријавом патента или накнадно.
Садржина објаве пријаве патента
Члан 39.
Пријаву патента надлежни орган ставља на увид јавности објављивањем у службеном гласилу надлежног органа (у даљем тексту: службено гласило) и у електронском облику описа проналаска, патентних захтева, апстракта и нацрта, ако нацрт постоји.
Садржина објаве података из пријаве патента
Члан 40.
Објава података из пријаве патента садржи:
1) број пријаве патента;
2) признати датум подношења пријаве;
3) назив проналаска, на српском и енглеском језику;
4) ознака по МКП;
5) подаци о затраженом праву првенства: датум, број пријаве и земља у којој је поднета пријава која служи као основ за признање права првенства;
6) подаци о излагању проналаска на међународној изложби;
7) подаци о подносиоцу пријаве: име, презиме и адреса, ако је у питању физичко лице или назив и седиште, ако је у питању правно лице;
8) подаци о проналазачу: име, презиме и адреса или назначење да проналазач не жели да буде наведен у пријави;
9) подаци о заступнику: име, презиме и адреса, ако је у питању физичко лице или назив и седиште, ако је у питању правно лице;
10) број основне пријаве или основног патента, ако је у питању допунска пријава;
11) број првобитне пријаве, ако је у питању издвојена пријава;
12) апстракт са карактеристичном сликом нацрта, ако нацрт постоји;
13) подаци о променама које се односе на пријаву патента: промена имена и адресе, односно назива и седишта, пренос права, лиценца и залога, статусне промене настале код подносиоца пријаве, корисника лиценце, односно залогопримца и други подаци значајни за правни статус пријаве.
Поред података наведених у ставу 1. овог члана, за међународне пријаве, објављује се и:
1) број и датум подношења међународне пријаве патента, и
2) број и датум међународне објаве међународне пријаве патента.
Поред података наведених у ст. 1. и 2. овог члана објављују се и други подаци ако је то потребно.
Свака објављена пријава патента означава се редним бројем идентичним редном броју поднете пријаве патента праћеним великим словом А (нпр. RS 20050001А), с тим што: 
1) ако се пријава патента објављује заједно са извештајем о претраживању иза редног броја и слова А следи број 1;
2) ако се пријава патента објављује без извештаја о претраживању иза редног броја и слова А следи број 2.
Ако се извештај о претраживању објављује накнадно иза редног броја пријаве патента и слова А следи број 3 и објављује се:
1) број пријаве патента;
2) ознака по МКП.
Подаци прописани ст. 1, 2, 3. и 5. овог члана означавају се INID кодовима за идентификацију библиографских података о патентима и сертификату о додатној заштити које је установила Светска организација за интелектуалну својину (у даљем тексту: INID кодови).
Садржина исправе o признатом праву
Члан 41.
Исправа о признатом праву садржи:
1) регистарски број;
2) податке о носиоцу права: име, презиме и адреса, ако је у питању физичко лице или назив и седиште, ако је у питању правно лице;
3) назив проналаска;
4) датум издавања исправе.
Исправа о признатом праву саставни је део одговарајућег патентног списа и доставља се носиоцу права уз одговарајући патентни спис.
Објава признатог права
Члан 42.
Признато право надлежни орган ставља на увид јавности објављивањем у службеном гласилу, издавањем патентног списа и објављивањем у електронском облику коначног текста свих делова пријаве.
Садржина објаве података о признатом патенту
Члан 43.
Објава података о признатом патенту садржи:
1) регистарски број патента;
2) број пријаве патента;
3) признати датум подношења пријаве;
4) назив проналаска, на српском и енглеском језику;
5) ознака по МКП;
6) подаци о признатом праву првенства: датум, број пријаве и земља у којој поднета пријава која служи као основ за признање права првенства;
7) подаци о носиоцу патента: име, презиме и адреса, ако је у питању физичко лице или назив и седиште, ако је у питању правно лице;
8) подаци о проналазачу: име и презиме и адреса или назначење да проналазач не жели да буде наведен;
9) подаци о заступнику: име и презиме и адреса, ако је у питању физичко лице или назив и седиште, ако је у питању правно лице;
10) датум објављивања пријаве патента;
11) број основне пријаве или основног патента, ако је у питању допунска пријава патента;
12) број првобитне пријаве, ако је у питању издвојена пријава;
13) брисана је (види члан 1. Правилника - 73/2016-46);
14) подаци о променама које се односе на признати патент: промена имена и адресе, односно назива и седишта; пренос права, лиценца и залога; статусне промене настале код носиоца патента, корисника лиценце, односно залогопримца и други подаци значајни за правни статус патента.
Поред података наведених у ставу 1. овог члана, за међународне пријаве, објављује се и:
1) број и датум подношења међународне пријаве патента, и
2) број и датум међународне објаве међународне пријаве патента.
О престанку важења признатог патента објављује се:
1) регистарски број;
2) подаци о носиоцу патента: име, презиме и адреса, ако је у питању физичко лице или назив и седиште, ако је у питању правно лице;
3) датум престанка важења патента.
Поред података наведених у ст. 1, 2. и 3. овог члана објављују се и други подаци ако је то потребно.
Подаци прописани ст. 1, 2, 3. и 4. овог члана означавају се INID кодовима.
Сваки објављени патент означава се редним бојем идентичним регистарском броју патента праћеним великим латиничним словом В иза кога следи број 1.
Патент објављен у измењеном облику означава се редним бојем идентичним регистарском броју патента праћеним великим латиничним словом В иза кога следи број 2.
Садржина објаве података о признатом малом патенту
Члан 44.
Објава података о признатом малом патенту садржи:
1) регистарски број малог патента;
2) број пријаве малог патента;
3) признати датум подношења пријаве;
4) назив проналаска, на српском и енглеском језику;
5) ознака по МКП;
6) подаци о признатом праву првенства: датум, број пријаве и земља у којој поднета пријава која служи као основ за признање права првенства;
7) подаци о носиоцу малог патента: име, презиме и адреса, ако је у питању физичко лице или назив и седиште, ако је у питању правно лице;
8) подаци о проналазачу: име и презиме и адреса или назначење да проналазач не жели да буде наведен;
9) подаци о заступнику: име и презиме и адреса, ако је у питању физичко лице или назив и седиште, ако је у питању правно лице;
10) број првобитне пријаве, ако је у питању издвојена пријава;
11) брисана је (види члан 2. Правилника - 73/2016-46);
12) подаци о променама које се односе на мали патент: промена имена и адресе, односно назива и седишта; пренос права, лиценца и залога; статусне промене настале код носиоца малог патента, корисника лиценце, односно залогопримца и други подаци значајни за правни статус малог патента;
13) подаци о извршеном испитивању признатог малог патента.
Поред података наведених у ставу 1. овог члана, за међународне пријаве, објављује се и:
1) број и датум подношења међународне пријаве патента и
2) број и датум међународне објаве међународне пријаве патента.
О престанку важења признатог малог патента објављује се:
1) регистарски број малог патента;
2) подаци о носиоцу малог патента: име, презиме и адреса, ако је у питању физичко лице или назив и седиште, ако је у питању правно лице;
3) датум престанка важења малог патента.
Поред података наведених у ст. 1, 2. и 3. овог члана објављују се и други подаци ако је то потребно.
Подаци прописани ст. 1, 2, 3. и 4. овог члана означавају се INID кодовима.
Сваки објављени мали патент означава се редним бројем идентичним регистарском броју малог патента праћеним великим латиничним словом U иза кога следи број 1.
Мали патент објављен у измењеном облику означава се редним бројем идентичним регистарском броју малог патента праћеним великим латиничним словом U иза кога следи број 2.
Садржина патентног списа
Члан 45.
Носиоцу права издаје се патентни спис у два примерка, који садржи:
1) назначење да се издаје патентни спис;
2) регистарски број;
3) ознаку према МКП;
4) датум објаве података о признатом праву;
5) податке о носиоцу права: име, презиме и адреса, ако је у питању физичко лице или назив и седиште, ако је у питању правно лице;
6) податке о проналазачу: име, презиме и адреса или назначење да проналазач не жели да буде наведен у пријави;
7) податке о заступнику: име, презиме и адреса ако је у питању физичко лице или назив и седиште ако је у питању правно лице;
8) назив проналаска;
9) датум подношења пријаве;
10) податке о признатом праву првенства: датум, број пријаве и земља у којој је поднета пријава која служи као основ за признање права првенства;
11) датум објаве пријаве патента;
12) опис проналаска, патентне захтеве, нацрт ако постоји и апстракт.
Подаци из става 1. овог члана означавају се INID кодовима.
Подаци о захтеву за признање сертификата који се уписују у Регистар патената
Члан 46.
Подаци о захтеву за признање сертификата који се уписују у Регистар патената су:
1) број захтева за признање сертификата;
2) датум подношења захтева;
3) подаци о подносиоцу захтева: име и презиме и адреса, ако је у питању физичко лице или назив и седиште, ако је у питању правно лице;
4) подаци о пуномоћнику: име, презиме и адреса, ако је у питању физичко лице или назив и седиште, ако је у питању правно лице;
5) број и датум дозволе за стављање производа у промет и назив производа наведеног у дозволи;
6) број и датум прве дозволе за стављање производа у промет, када је то потребно.
Подаци о захтеву за признање сертификата који се објављују
Члан 47.
О захтеву за признање сертификата објављују се:
1) подаци о подносиоцу захтева: име и презиме и адреса ако је у питању физичко лице или назив и седиште ако је у питању правно лице;
2) подаци о заступнику: име, презиме и адреса, ако је у питању физичко лице или назив и седиште, ако је у питању правно лице;
3) број основног патента;
4) назив проналаска;
5) број и датум дозволе за стављање производа у промет и назив производа наведеног у дозволи;
6) број и датум прве дозволе за стављање производа у промет, када је то потребно.
Подаци из става 1. овог члана означавају се INID кодовима.
Садржина података о признатом сертификату
Члан 48.
О признатом сертификату објављују се: 
1) подаци о носиоцу сертификата: име и презиме и адреса ако је у питању физичко лице, или назив и седиште ако је у питању правно лице;
2) подаци о заступнику: име, презиме и адреса, ако је у питању физичко лице или назив и седиште, ако је у питању правно лице;
3) број основног патента;
4) назив проналаска;
5) број и датум дозволе за стављање производа у промет и назив производа наведеног у дозволи;
6) број и датум прве дозволе за стављање производа у промет, када је то потребно; 
7) време трајања сертификата.
Подаци из става 1. овог члана означавају се INID кодовима.
Садржина података о одбијању захтеву за признање сертификата
Члан 49.
О одбијеном захтеву за признање сертификата објављују се: 
1) подаци о подносиоцу захтева: име и презиме и адреса ако је у питању физичко лице или назив и седиште ако је у питању правно лице;
2) подаци о заступнику: име, презиме и адреса, ако је у питању физичко лице или назив и седиште, ако је у питању правно лице;
3) број основног патента;
4) назив проналаска;
5) број и датум дозволе за стављање производа у промет и назив производа наведеног у дозволи;
6) број и датум прве дозволе за стављање производа у промет, када је то потребно.
Подаци из става 1. овог члана означавају се INID кодовима.
Садржина податка о престанку важења сертификата
Члан 50.
О сертификату који је престао да важи објављују се:
1) подаци о подносиоцу сертификата: име и презиме и адреса, ако је у питању физичко лице или назив и седиште ако је у питању правно лице;
2) подаци о заступнику: име, презиме и адреса, ако је у питању физичко лице или назив и седиште, ако је у питању правно лице;
3) број основног патента;
4) назив проналаска;
5) датум престанка важења сертификата.
Подаци из става 1. овог члана означавају се INID кодовима.
Подаци који се односе на поступак за признање сертификата као и време трајања заштите признатог сертификата који се уписују у Регистар патената
Члан 51.
Подаци који се односе на поступак за признање сертификата као и време трајања заштите признатог сертификата који се уписују у Регистар патената су:
1) датум признања сертификата;
2) време трајања сертификата;
3) подаци о плаћеним таксама за одржавање важења сертификата;
4) престанак важења сертификата;
5) подаци о променама у вези са признатим сертификатом, односно промене које се односе на правни статус подносиоца захтева.
Садржина података о поништеном праву
Члан 52.
О поништеном праву објављује се: 
1) број пријаве;
2) подаци о носиоцу права: име, презиме и адреса, ако је у питању физичко лице или назив и седиште, ако је у питању правно лице;
3) регистарски број;
4) датум подношења пријаве;
5) подаци о признатом праву првенства: датум, број пријаве и земља у којој је прва пријава поднета;
6) датум и врста одлуке по предлогу за оглашавање ништавим.
Садржина објаве европског патента
Члан 53.
Из захтева за проширење европске пријаве патента објављује се:
1) датум подношења европске пријаве патента;
2) број европске пријаве патента;
3) ознака по МКП;
4) подаци о међународној пријави патента, ако је таква пријава поднета;
5) број и датум објаве европске пријаве патента;
6) језик на коме је европска пријава патента објављена;
7) подаци о затраженом праву првенства: датум, број пријаве и земља у којој је поднета пријава која служи као основ за признање права првенства;
8) подаци о подносиоцу пријаве: име, презиме и адреса, ако је у питању физичко лице или назив и седиште, ако је у питању правно лице;
9) подаци о проналазачу: име, презиме и адреса или назначење да проналазач не жели да буде наведен у пријави и
10) назив проналаска, на српском и енглеском језику.
Члан 54.
О проширеном европском патенту и европском патенту објављује се:
1) регистарски број;
2) број предмета;
3) признати датум подношења пријаве европског патента;
4) назив проналаска на српском и енглеском језику;
5) ознака по МКП;
6) подаци о признатом праву првенства: датум, број пријаве и земља у којој је поднета пријава која служи као основ за признање права првенства;
7) подаци о носиоцу проширеног европског патента или европског патента: име, презиме и адреса, ако је у питању физичко лице или назив и седиште, ако је у питању правно лице;
8) подаци о проналазачу: име, презиме и адреса или назначење да проналазач не жели да буде наведен;
9) подаци о заступнику: име, презиме и адреса, ако је у питању физичко лице или назив и седиште, ако је у питању правно лице;
10) подаци о међународној пријави, ако је таква пријава поднета;
11) број и датум подношења европске пријаве патента;
12) број и датум објаве и број службеног гласила у којем је проширени европски патент или европски патент објављен, као и језик на којем је објављен;
13) брисана је (види члан 3. Правилника - 73/2016-46).
Поред података наведених у ставу 1. овог члана објављују се и други подаци ако је то потребно. 
О престанку важења проширеног европског или европског патента објављује се:
1) регистарски број;
2) подаци о носиоцу проширеног европског патента или европског патента: име, презиме и адреса, ако је у питању физичко лице или назив и седиште, ако је у питању правно лице;
3) датум престанка важења проширеног европског патента или европског патента.
Подаци прописани ст. 1, 2. и 3. овог члана означавају се INID кодовима.
Сваки објављени проширени европски патент или европски патент означава се редним бојем идентичним регистарском броју проширеног европског патента или европског патента праћеним великим латиничним словом В иза кога следи број 1.
Проширени европски патент или европски патент који се објављује у измењеном облику означава се редним бројем идентичним регистарском броју проширеног европског патента или европског патента праћеним великим латиничним словом В иза кога следи број 2.
Садржина потврде о испитивању признатог малог патента
Члан 55.
Потврда о испитивању признатог малог патента садржи:
1) број пријаве малог патента;
2) регистарски број малог патента;
3) податке о носиоцу малог патента: име, презиме и адреса, ако је у питању физичко лице или назив и седиште, ако је у питању правно лице;
4) податке о извршеном испитивању малог патента у складу са чланом 104. став 1. тач. 5) и 6) Закона.
У прилогу потврде о испитивању из става 1. овог члана надлежни орган доставља носиоцу малог патента текст патентних захтева испитаног малог патента. 
Завршна одредба
Члан 56.
Овај правилник ступа на снагу осмог дана од дана објављивања у „Службеном гласнику Републике Србије”.
Број 20/227/2012
У Београду, 22. новембра 2012. године
Директор,
Бранка Тотић, с.р.