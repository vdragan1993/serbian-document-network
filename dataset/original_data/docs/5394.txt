На основу члана 11. став 2. Закона о туризму („Службени гласник РС”, бр. 36/09 и 88/10) и члана 43. став 3. Закона о Влади („Службени гласник РС”, бр. 55/05, 71/05 – исправка, 101/07, 65/08 и 16/11), на предлог Министарства економије и регионалног развоја,
Влада доноси 
 
ЗАКЉУЧАК

"Службени гласник РС", број 85 од 16. 
	новембра 2011.
 
1. Усваја се Програм развоја одрживог руралног туризма у Републици Србији, који је саставни део овог закључка.
2. Овај закључак објавити у „Службеном гласнику Републике Србије”.
 
05 број 332-8134/2011-1
У Београду, 3. новембра 2011. године

Влада
Први потпредседник Владе –
заменик председника Владе, 
	

Ивица Дачић, с.р.
 
Програм развоја одрживог руралног туризма у Републици Србији
1. Увод
Програм развоја одрживог руралног туризма Републике Србије израђен је на основу Стратегије развоја туризма Републике Србије и Националног мастер плана за развој руралног туризма документа Заједничког програма „Одрживи туризам у функцији руралног развоја” који реализују пет агенција Уједињених нација: UNWTO, FAO, UNDP, UNEP И UNICEF, у сарадњи са Министарством економије и регионалног развоја, Министарством пољопривреде, трговине, шумарства и водопривреде и Туристичком организацијом Србије. Програм је у потпуности усклађен са Законом о туризму Републике Србије.
Циљ програма је развој руралног туризма у Републици Србији у сврху диверсификације руралне економије кроз смањење сиромаштва, побољшање квалитета живота, очување културног богатства земље, заштиту животне средине и равномернији регионални развој. Овај програм има такође за циљ да рурални туризам Републике Србије доприноси укупном развоју туризма Републике Србије у складу са његовим великим потенцијалом.
Листа акронима и скраћеница 




Акроним

Дефиниција

Акроним

Дефиниција



БДП 

Бруто домаћи производ

МСП

Мала и средња предузећа



ДМО и РДМО

Destination Management Organization and Regional Destination Management Organization / Организација за дестинацијски менаџмент и Регионална организација за дестинацијски менаџмент 
				

МЖСРПП

Министарство животне,  средине, рударства и просторног планирања 
				



ЕУ 

Европска унија 

НТРК

Национална туристичка развојна корпорација



FAO

Food and Agriculture Organization / Организација за храну и пољопривреду Уједињених нација


НСРР

Национални савет за рурални развој 



FAS

Factors, Attractors and Supports / ФАС методологија - ресурси, привлачности и услуга


НВО

Невладина организација 



GIZ

Deutsche Gesellshaft für Internationale Zusammenarbeit / Немачка организација за техничку сарадњу 
				

РТО 

Регионалне туристичке организације 



IBA

International Bird Areas / Подручја од међународног значаја за боравак птица


СРГРТ

Стратешка радна група за рурални туризам 



IPA 

Instruments for Pre-Accession Assistance / Инструменти претприступне помоћи Европске Уније


ТОБ

Туристичка организација Београда 



ЛАГ

Локална акциона група 

ТОС

Туристичка организација Србије



ЛТО 

Локална туристичка организација 

UNDP

United Nations Development Program / Програм Уједињених нација за развој 
				



МаB 

Man and Biodiversity / Човек и биосфера 

UNEP

United Nations Environment Program / Програм Уједињених нација за животну средину 
				



МДГФ

Фонд за остварење миленијумских развојних циљева 
(Millennium Development Fund)

UNESCO

United Nations Educational, Scientific, and Cultural Organization / Програм Уједињених нација за за образовање, науку и културу




МЕРР

Министарство економије и регионалног развоја

UNICEF

United Nations Children’s Fund / Дечији фонд Уједињених нација




MICE

Meetings, Incentives, Conventions and exhibitions / Скупови, туризам везан за посебна интересовања, конгреси, изложбе


UNWTO

United Nations World Tourism Organization / Светска туристичка организација Уједињених нација 
				



МПТШВ

Министарство пољопривреде, трговине, шумарства и водопривреде


ЈУТА

Национална асоцијација туристичких агенција Републике Србије




СРТРС

Стратегија развоја туризма Републике Србије

PGI

Products of geographical indication 



EMERALD

Eколошкa мрежa Савета Европе за чување дивље флоре и фауне и њихових природних станишта у Европи


RAMSAR

Конвенција о мочварама од међународног значаја



PBA

Prime Butterflies Area / главне површине са лептирима 


КРТ и КРТГ

Кластер руралног туризма и група кластера руралног туризма




LEADER

Liasons entre les actions de développement de l’economie rurale / повезивање активности за развој руралне економије


GGAP

Global Good Agricultural Practices / добре праксе у пољопривреди




HACCP

Hazard analysis critical control point / систем мерења и конроле безбедности хране


WTTC

World Travel & Tourism Council



2. Концепт руралног туризма у Републици Србији 
У овом програму рурални туризам1 дефинише се у ширем смислу и у синергији са другим туристичким производима у Републици Србији.
2.1.1. Дефиниција руралног туризма
Рурални туризам дефинише се као туризам који посетиоцу нуди „рурално окружење”, тако што му омогућава да доживи комбинацију природе, културе и људи. То подразумева да посетилац ужива у аутентичним, оригиналним искуствима и враћању коренима, што је и суштина руралног начина живота. Рурални туризам подразумева низ активности и услуга које организује становништво у руралним крајевима2. Заснива се на принципима одрживости и представља скуп елемената који у себи садрже окружење у земљи, природна богатства, као и традиционалну гостољубивост и животне вредности локалног становништва. Управо тај контакт са природом и лични контакт са локалним становништвом чини рурални туризам јединственим. Међународни трендови показују да концепт руралног туризма постаје све шири и да су потребе и очекивања у погледу домаће и међународне тражње сада префињеније него икад. 
	
2.1.2. Рурални туризам и синергије са другим туристичким производима 
	
Рурални туризам чврсто је повезан са другим туристичким производима. На дијаграму у наставку представљене су корелације између руралног туризма и других видова туризма. У групе производа које су у изразито високој корелацији са руралним туризмом спадају културни туризам; природа и свет; спортски и авантуристички туризам, укључујући и наутички; здравствени туризам; породични и дечији туризам; крстарења; туризам посебних интереса. Групе производа које су у високој корелацији са руралним туризмом су туристичке туре, кратка путовања и MICE (састанци, подстицаји, конвенције и изложбе). 
	
Анализа руралног туризма и корелација између руралног туризма и других врста туризма показује да холистички концепт руралног туризма има велики потенцијал који тек треба да се развије у Републици Србији, у складу са општом политиком туристичких производа и промоције у Републици Србији.
Корелације између руралног туризма и других врста туристичких производа и производа ТОС-а


Извор: UNWTO
2.1.3. Потреба за развојем руралног туризма у Републици Србији 
	
Рурална Србија представља кључни део популације и ресурса у Републици Србији. Тренутно, 85% територије Републике Србије је рурално, између 44% и 55% популације живи у руралним подручјима и процењује се да 41% БДП-а потиче из руралних подручја3. Рурална економија у Републици Србији је у великом степену зависна од пољопривреде и око 75% становништва у руралним подручјима бави се пољопривредом за сопствене потребе4. Међутим, и поред великих природних и културних богатстава која поседују, рурална подручја и даље се суочавају са проблемима високе стопе незапослености, депопулације, ниске економске активности и смањења природних ресурса. Жене и сиромашни су, генерално, највише погођени и најчешће су у ситуацији да раде у породичним делатностима и да им се то не плаћа. Све већи фокус ставља се на диверсификацију руралне економије и непољопривредне делатности и на ширење постојећих пољопривредних делатности на нове врсте делатности. Рурални туризам идентификован је као кључни катализатор који може да покрене руралну економију, покретањем нових пословних иницијатива и развојем синергија између постојеће пољопривредне производње и туризма. 
	
2.1.4. Достигнути развој руралног туризма у Републици Србији 
	
Рурални туризам је већ развијен у Републици Србији и то посебно у неким деловима Војводине, западне и централне Србије. На основу истраживања урађеног са 106 локалних туристичких организација у Републици Србији, израчунато је да је у руралном туризму у Републици Србији остварено око 2,7 милиона ноћења, посматрано рурални туризам у ширем смислу. од тога регистрованих ноћења у руралном туризму у ужем смислу 145.3545, и 2.556.1286 ноћења који се могу приписати руралном туризму. Према томе, процењује се да рурални туризам учествује са 27% у укупном броју ноћења у Републици Србији. Процењено је да је на основу 2,7 милиона ноћења остварено укупно 10,4 милијарди динара прихода. Директни приходи од смештаја износе 5,3 милијарди динара, а друге врсте прихода, не укључујући смештај и превоз, износе 5,1 милијарди динара. Износ од 10,4 милијарди динара представља 16% директног БДП-а оствареног у сектору путовања и туризма, израчунатог од стране Светског савета за туризам и путовања7 за 2010. годину, односно 62,4 милијарди динара. Према томе, рурални туризам већ има важну улогу у туризму у Републици Србији. 
	
2.1.5. Улога руралног туризма у Стратегији развоја туризма Републике Србије
Рурални туризам је већ идентификован од стране Владе Републике Србије као један од приоритета развоја у Стратегији развоја туризма Републике из 2006. године и у 14 мастер планова за развој туризма усвојених за територију целе Републике Србије. Рурални туризам увршћен је у портфолио производа у СРТРС. И други производи који су у високој корелацији са руралним туризмом, као што су планински и језерски туризам, здравствени туризам, туристичке туре, туризам посебног интереса и наутички туризам, такође су уврштени у приоритетни портфолио производа Републике Србије. Рурални туризам препознат је као важан производ који треба да покаже да се Република Србија оријентише на одрживи развој туризма. Рурални туризам у Републици Србији распрострањен је у свим регионима земље и представља различите физичке акривности и емотивне доживљаје. Република Србија располаже неискоришћеним могућностима за оживљавање и обнову постојећих објеката у руралној Србији с циљем стимулисања развоја руралног туризма. У СРТРС дефинисана су 4 туристичка кластера, на основу реалних предности и различитих врста „искуствене економије”: Војводина, Београд, источна Србија и западна Србија.
Матрица атрактивности и конкурентности портфолија туристичких производа у Републици Србији 
	


Извор: Стратегија развоја туризма Републике Србије, 2006. година.
Четрнаест Мастер планова односе се на развој планинског туризма, језерског и речног туризма, културног и историјског туризма или бањског туризма. Као што је већ утврђено у овом поглављу, ове врсте активности су у високој корелацији са руралним туризмом. 
	
А) Планински туризам: Мастер план за Стару планину, Мастер план за Голију, Мастер план Стиг – Кучајске планине – Бељаница, Мастер план за Тару, Мастер план Златар – Златибор, Мастер план за Копаоник, Мастер план за Бесну кобилу.
Б) Туризам језера и река: Мастер план за Горње Подунавље; Мастер план за Доње Подунавље, Мастер план Палић, Мастер план за Власинско језеро.
В) Туризам културног и историјског наслеђа: Мастер план „Пут римских царева”, Мастер план Сремски Карловци (Фрушка гора).
Г) Здравствени туризам: Мастер план за Сокобању, Мастер план туристичке дестинације Ново Милошево.
Сви наведени мастер планови узети су у обзир у развоју будућих производа руралног туризма у Републици Србији, имајући у виду да су у директном односу са одређеним типовима туризма које су повезани са руралним туризмом.
 

–––––––––––––––

1 Извор: Мастер План одрживог развоја руралног туризма у Републици Србији, 2010. година. 
	

2 Извор: Стратегија туризма Републике Србије, 2007. година.

3 Исто.

4 Исто.

5 Подаци добијени од општина и локалних туристичких организација.

6 „Број ноћења дефинише се као смештај у руралним подручјима који је на располагању туристима који посећују рурална подручја, али не спада у категорију „сеоских домаћинстава”. 
	

7 Извор: WTTC, Travel and Tourism Economic Impact Serbia 2010.
 
3. Анализа ресурсне основе за развој руралног туризма 
Идентификација и процена основних ресурса за развој руралног туризма у Републици Србији урађена је на основу ФАС методологије UNWTO-а8. Закључак је да Република Србија располаже богатим диверзитетом природних и културних ресурса који су изузетно атрактивни за развој руралног туризма9. Међутим, ти ресурси нису развијени до својих пуних потенцијала. Осим тога, постоје и неки озбиљни изазови у погледу развоја руралног туризма, укључујући и непостојање пратећих структура10. 
	
Република Србија располаже великим бројем природних ресурса, који су изузетно атрактивни и који имају велики потенцијал за развој руралног туризма. То укључује заштићене локалитете природне баштине и планина (национални паркови, паркови природе и резервати природе), диверзитет предела изразитих одлика, река и клисура, термалних извора, итд. Република Србија располаже рустикалним и нетакнутим природним ресурсима и разноврсним крајолицима, високим планинским пределима са потенцијалом за зимски туризам, равничарским и брдовитим пределима са потенцијалом за целогодишњу туристичку сезону. Република Србија нуди велики број заштићених природних ресурса, укључујући и велики број природних богатстава на листи или су кандидати за листу УНЕСКО резервата биосфере, МаБ листу, Рамсар листу, IPA листу, IBA листу, PBA листу и листу EMERALD подручја. Национални парк Ђердап и Резерват биосфере Голија су на UNESCO листи а Парк природе Стара планина је кандидат. Република Србија је богата и воденим ресурсима, као што су реке Дунав, Тиса и друге реке и језера. Туристички развијене природне локације су планине Златибор, Копаоник и Златар, Ђердапска клисура, Национални парк Тара, Дивчибаре, Национални парк Фрушка гора и бројни термални извори. Природни елементи су добро очувани и имају изузетан потенцијал за привлачење туриста. 
	
Република Србија располаже великим диверзитетом изузетно атрактивних културних ресурса. Има богату културну баштину, са седам локација заштићене културне баштине и још неколико номинованих локација. Археолошки парк Виминациум, комплекс Феликс Ромулијана, као и манастири Студеница, Стари Рас и Сопоћани су Листи светске баштине УНЕСКО-а. Археолошко налазиште Лепенски вир, има потенцијал да постане једна од најбољих туристичких локација. Ови културни ресурси су изузетно атрактивни за развој руралног туризма.
У Републици Србији се организује велики број различитих културних дешавања и фестивала који постају све бројнији и све атрактивнији на локалном, националном и међународном нивоу. Гастрономија, вино и ракија су висококвалитетни производи и представљају значајне садржаје у туристичкој понуди Републике Србије. 
	
У руралним крајевима Републике Србије, постоји ограничен број изграђених садржаја, које би требало унапредити да постану атрактивнији за туристе. Најбољи примери изграђених садржаја су етно село Дрвенград и јединствена пруга уског колосека Шарганска осмица, која је међународно позната. 
	
Јадна од највећих предности Републике Србије су њена нематеријална богатства. Гостољубивост, гостопримство и пријазност представљају драгоцене ресурсе. 
	
Понуда у погледу смештајних капацитета укључује аутентичне типологије смештаја, изразито руралног србијанског карактера, као што су салаши и етно села. 
	
Међутим, фактори који ограничавају развој руралног туризма су следећи:
А) Недовољно развијена природна и културна добра која би могла да се искористе у туризму и недовољан број пратећих центара за активности који омогућавају уживање у природним и културним ресурсима. Неодговарајуће управљање и недовољно развијена презентација и промоција природних и културних добара. 
	
Б) Деградација природних и културних вредности, традиционалног начина живота и руралних крајолика, као последица неконтролисане градње и архитектонског загађења. Стални проблеми у погледу управљања и заштите природних и културних добара.
В) Велики недостаци у туристичком ланцу вредности, укључујући и неискоришћене могућности синергије између различитих учесника у пружању услуга, пре свега између сектора пољопривреде и сектора туризма. То укључује и недовољне напоре на очувању и промовисању традиционалних заната и локалних производа.
Г) Ограничена доступност локација и објеката, услед непостојања добрих локалних путева, железнице, речне, бициклистичке и планинарске инфраструктуре; лоша туристичка сигнализација и недовољни капацитети јавног превоза до дестинација. Недовољна улагања у развој и одржавање саобраћајне инфраструктуре, као и јавног превоза и превоза за посебне намене. 
	
Д) Велике сезонске варијације које утичу на посете руралних крајева и попуњеност туристичког смештаја, која је изузетно ниска. Просечна стопа попуњености руралних смештајних објеката износи 4%, а 21% за остале смештајне објекте. 
	
Ђ) Изостанак међународних стандарда и контроле квалитета у сектору туризма у целини и посебно што се тиче смештајних капацитета. Непостојање стандардизованих традиционалних прехрамбених производа и недовољне количине таквих производа. Недостатак основних неопходних стандарда и одговарајућих објеката, укључујући тоалете.
Е) Потреба за развојем људских ресурса и капацитета који треба да подрже развој руралног туризма. Непостојање свести о вредностима природних и културних добара и туристичким потенцијалима међу становништвом, као и недовољне способности за бављење руралним туризмом и подршка за рурални туризам.
Ж) Непостојање управљачких веза и организације између заинтересованих страна на националном, регионалном и локалном нивоу, односно јавног и приватног сектора, цивилног друштва, неопходних за управљање руралним туризмом на ефикасан и одржив начин.
 

–––––––––––––––

8 Извор: Мастер План одрживог развоја руралног туризма у Републици Србији.

9 Извори: Регионални развој, Дијагностички извештај уз Стратегију просторног развоја Републике Србије, Републички завод за развој, 2009; СТРТС, 2006; Предлог закона о просторном планирању Републике Србије, Влада Републике Србије(август 2010); и други стратешки документи.

10 Извор: Туристичка организација Србије.
 
4. Анализа тржишта руралног туризма 
4.1.1. Квантитативна анализа тражње11
На основу 106 истраживања локалних туристичких организација у Републици Србији, израчунат је директан економски допринос руралног туризма. На основу резултата тих истраживања, процењује се да је у 2009. у руралном туризму остварено 2,7 милиона ноћења или 27% од укупног броја ноћења остварених у туризму у Републици Србији. Директан економски допринос тих ноћења процењен је на 10,4 милијарди динара. Пројектовано је да ће туризам у Републици Србији у периоду од следећих пет година достићи укупну годишњу стопу раста од 3%12. Сличан раст може се очекивати и у руралном туризму. Међутим, имплементација Програма развоја одрживог руралног туризма пружиће стимулацију развоју руралног туризма у Републици Србији, што ће довести до повећања стопе његовог раста за додатних 8%. Према томе, укупна стопа раста која се очекује у наредних 5 година износи 11%13 и резултат је и раста оствареног на основу овог програма. 
	
4.1.2. Квалитативна анализа тражње
Тражња за услугама у туризму анализирана је на основу 588 анкета посетилаца14 спроведених у различитим општинама у целој Републици Србији. Резултати анкета потврдили су да тражња за услугама у руралном туризму у Републици Србији већ постоји. Основна мотивација због које туристи долазе у руралне крајеве у Републици Србији је одмор и разонода. Најатрактивнији мотиви за туристе су природа, опуштена атмосфера и пријатељски расположено локално становништво. Основни разлози за посету руралним крајевима су активности у природи, обилазак културних добара и баштине, гастрономски специјалитети, и традиционална дешавања и фестивали. Активности за које су најчешће заинтересовани туристи који посећују руралне крајеве су пешачке туре, рад на пољопривредним газдинствима и туре крстарења. Кључне речи којима се најчешће описује рурална Србија су „природа, опуштена атмосфера и пријатељски расположени људи”.
Генерално, посетиоци су задовољни или веома задовољни искуством у руралном туризму и поново долазе и препоручују га члановима своје породице и пријатељима. Профил посетиоца/ туристе, показује низак степен софистицираности и захтева у погледу смештаја и услуга које се пружају. Кључни сегменти туриста који посећују руралне крајеве укључују парове, породице са децом, групе пријатеља и организоване групе као што су шетачи, риболовци, кампери, итд.
Неке локалне туристичке агенције имају у понуди целогодишње производе руралног туризма. Мањи број међународних тур оператера већ промовишу руралну Србију, што значи да је одређено позиционирање већ остварено. Број страних посетилаца мали је у односу на домаће, а ради се углавном о посетиоцима из суседних земаља. Као и у случају других дестинација, основни покретач тржишта руралног туризма је домаће тржиште.
Највећу баријеру развоју руралног туризма представља доступност, односно путна инфраструктура, раздаљина и сигнализација, након чега следе недостатак информација, недостатак садржаја и понуђачи, као и лоши хигијенски услови у туристичким областима и непостојање организованих активности и других атракција.
Просечна дневна потрошња туристе износи 1.900 динара по особи, неукључујући трошкове смештаја и превоза. Забележена просечна дневна потрошња је нижа него у другим земљама. Највећи број туриста праве резервације за одмор самостално, што значи да постоји велики потенцијал за „on line” продају и промоцију аранжмана руралног туризма. То, једним делом, може бити и последица ограничене куповне моћи туриста и чињенице да, тренутно, нема пуно садржаја на које би могле да се потроше паре.
Основне карактеристике тражње утврђене на основу истраживања спроведених у руралним крајевима Републике Србије сличне су онима утврђеним за друге моделе тражње, као што је избор дестинације и/или смештаја на основу усмене препоруке; велики број повратника; велика разноликост сегмената туриста; велики значај домаћег и регионалног туризма; чињеница да највећи број туриста самостално организује путовања и прави резервације. 
	
4.1.3. Тражња за услугама дечијег и омладинског туризма15
Потенцијали Републике Србије у области образовног туризма за децу, омладину и породице су обрађени у делу програма за развој различитих видова руралног туризма, укључујући сеоска газдинства, децу, сеоске школе и улагања у развој модела активног учења у ваншколском контексту. На основу студије UNICEF-а, у сарадњи са Министарством просвете и науке, утврђени су потенцијали за дечији и омладински туризам у Републици Србији16 као и могућа ревитализација напуштених школа, као још један од начина за развој руралног туризма у Републици Србији. Први резултати студије показују да Република Србија има велике потенцијале за образовни туризам за децу, омладину и породице. 
	
Што се тиче активности у омладинском туризму, туристичке агенције тренутно имају у понуди летовања, зимовања и екскурзије али у малом обиму. Активности се организују током целе године. Према резултатима истраживања омладински туризам није у толикој мери сезонски као неке други типови туризма. Млади у Републици Србији углавном не планирају своја путовања преко агенција, већ их организују самостално.
Анализа школског туризма показала је да се, што се тиче активности у школском туризму, тренутно у понуди туристичких агенција могу наћи летовања и зимовања; рекреациона настава и образовна путовања и екскурзије17. Активности школског туризма организују се током целе године, што према резултатима истраживања показује да и школски туризам није у толикој мери сезонског карактера. Утврђено је да, тренутно, не постоји довољно капацитета у руралним крајевима у које могу да се сместе веће групе деце на једном месту.
У Републици Србији, постоје озбиљне потребе за развојем образовног туризма за децу, омладину и породице, а постоје и потенцијали на локалном нивоу који треба да се препознају и искористе за развој руралног туризма у Републици Србији. Идентификована су четири модела активног учења која би могла да се развију у свим руралним окружењима и повежу са концептом руралног туризма који ће се промовисати на датом подручју: Пројекат активног учења/наставе, Пројекат израде локалног плана активности за децу (ЛПА), „Школе по мери детета” у Републици Србији и Програм „Школе без насиља”.
 

–––––––––––––––

11 Примедба: Основ за анализу био је Статистички годишњак за 2009, Републичког завода за статистику Републике Србије, Београд, 2009. година. Међутим, због ограничених података о руралном туризму, за израчунавање тражње и понуде кревета у руралном смештају коришћени су и подаци из 106 истраживања ЛТО за која је утврђено да су репрезентативна за рурална подручја.

12 У погледу броја долазака и ноћења (коришћена је иста дужина боравка).

13 Извор: Мастер План одрживог развоја руралног туризма у Републици Србији 2010. година.

14 588 истраживања у Републици Србији. Поред тога, урађено је још седам истраживања: 7 националних и 10 међународних тур оператера и туристичких агенција; 14 националних представника медија.

15 Изовр: UNICEF у сарадњи са UNWTO.

16 Извор: Family Tourism, Youth Tourism and School-Related Tourism Demand Assessment. 
	

17 Извор: ЈУТА.
 
5. Анализа конкурентских недостатака руралног туризма
Тренутна и потенцијална конкуренција руралном туризму у Републици Србији анализирана је на основу тржишта руралног туризма на Балкану или у релативној близини Балкана, на којима постоји слична понуда туристичких ресурса и која су релативно упоредива са Републиком Србијом18. Следеће земље идентификоване су као тренутна и потенцијална конкуренција: Словенија, Мађарска, Румунија, Бугарска, Словачка и Чешка Република19. Конкуренција је процењена на основу руралних производа који су у понуди и руралног смештаја.
Мапа позиционирања конкуренције руралном туризму у Републици Србији


Извор: UNWTO.
Мапа позиционирања показује да се Република Србија суочава са релативно јаком конкуренцијом и у погледу руралног смештаја и у погледу руралних производа у понуди. Мађарска и Република Чешка су тренутно слично позициониране што се тиче руралних смештајних капацитета, али су, генерално, конкурентније што се тиче производа. Те земље представљају потенцијалну конкуренцију у будућности.
Румунија и Бугарска су слично позициониране што се тиче руралних смештајних капацитета, али су мање конкурентне што се тиче производа у понуди. Међутим, обе ове земље раде на развоју понуде у области руралног туризма и сматрају се тренутном конкуренцијом. Словачка има слабију конкурентску позицију у погледу руралног смештаја. Словенија је најјача у погледу конкурентности и смештајних капацитета и производа у руралном туризму. 
	
Република Србија има добре природне и културне ресурсе, и јак је конкурент што се тиче развоја производа који су у високој корелацији са руралним туризмом, као што је културна баштина, гастрономија и пића, планине и језера и туризам посебних интереса. То показује да Република Србија има велике потенцијале да у руралном туризму буде још конкурентнија. Међутим, Република Србија се суочава са изазовима да учини различитом своју понуду у области руралног туризма у односу на конкуренцију.
 

–––––––––––––––

18 Извор: UNWTO.

19 Извор: Мастер План одрживог развоја руралног туризма у Републици Србији, 2010. година.
 
6. Анализа потенцијала руралног туризма 
Република Србија има велики потенцијал и шансу да унапреди развој руралног туризма20: 
	
А) Република Србија располаже значајним и диверсификованим природним и културним добрима која су распрострањена на територији целе земље и која представљају велики потенцијал за развој руралног туризма. Република Србија већ има међународно признате ресурсе као што су Стара планина, Феликс Ромулијана и Резерват биосфере Голија. Располаже и великим бројем различитих традиционалних фестивала, локалних дешавања, локаном гастрономијом и традиционалним селима. Њена богатства укључују како физичке ресурсе, тако и духовне ресурсе као што су гостољубивост и гостопримство.
Б) Рурални туризам је у високој корелацији са другим врстама туристичких производа који су у Републици Србији већ развијени, укључујући туризам базиран на природи и културни туризам. Рурални туризам може да подржи даљи развој тих производа и може да их још више унапреди. Поред тога, ТОС је већ развио производ „сеоски живот” који одражава руралне вредности и симболе Републике Србије. То представља добру основу за рурални туризам. 
	
В) Рурални туризам је већ развијен у неким деловима Републике Србије, пре свега у западној Србији, Војводини и централној Србији. То су добри примери како рурални туризам може да диверсификује руралну економију и отвори нове могућности за запошљавање и остваривање прихода за рурална домаћинства. То показује да рурални туризам може и да оснажи мале пољопривреднике и омогући им да своје производе директно понуде туристима.
Г) Рурални туризам је већ сада подржан са више од 32.000 кревета регистрованих и нерегистрованих у руралним подручјима, од којих је 10.000 кревета у искључиво руралним насељима. Процењује се да рурални туризам већ сада директно доприноси 10,4 милијарди динара српској економији. Тај допринос представља 16% БДП-а оствареног у сектору путовања и туризма у Републици Србији у 2010. години који је, према проценама Међународног савета за туризам и путовања, износио 62,4 милијарде динара. 
	
Д)14 мастер планова за развој туризма је у високој корелацији са руралним туризмом. 
	
Ђ) У Републици Србији већ постоје одређени примери развоја руралног туризма као једног од начина да се заштити природно окружење и културна баштина. 
	
Међутим, постоји и приличан број недостатака и баријера које морају да се отклоне да би се омогућило да се ти потенцијали у потпуности искористе:
А) Велики број празнина у туристичком ланцу вредности и потреба да се развију синергије између пољопривредног сектора, локалних заната и сектора туризма.
Б) Велика конкуренција и изазови у погледу диверсификације понуде у односу на тренутну конкуренцију, Румунију и Бугарску и будућу конкуренцију, Мађарску и Републику Чешку.
В) Потреба за структурисаним и холистичким искуствима у руралном туризму која укључују активности, смештај и центре за активности који могу да пруже интегрисану туристичку понуду и одмор.
Г) Потреба за унапређењем пратеће инфраструктуре која подржава рурални туризам и пре свега путева у руралним крајевима.
Д) Велике сезонске разлике и мала попуњеност капацитета у руралним крајевима где је просечна стопа попуњености руралних смештајних објеката 4%, односно 21% за остале смештајне објекте. 
	
Ђ) Непостојање међународних стандарда и контроле квалитета и потреба за унапређењем, стандардизацијом и диверсификацијом различитих компоненти сектора, рурални смештај, храна и пиће и остале услуге.
Е) Потреба за развојем свести и способности људи за бављење руралним туризмом и пратећим активностима у сектору руралног туризма.
Ж) Потреба за структурама за организацију, управљање и подршку за развој руралног туризма на националном, регионалном и локалном нивоу.
 

–––––––––––––––

20 Извор: UNWTO.
 
7. Циљеви развоја руралног туризма 
Општи циљ развоја руралног туризма у Републици Србији је развој социјално, економски и еколошки одрживог производа у краткорочном и средњорочном периоду чије користи ће осетити локалне заједнице у руралним крајевима. Уколико не буде постојала интеракција између социјалне, економске и еколошке компоненте и уколико те компоненте не буду избалансиране, користи руралног туризма биће ограничене. Осим тога, рурални туризам у Републици Србији зависи од великог броја диверсификованих природних и културних добара која, у процесу развоја туризма, морају да се очувају, користе на одржив начин и даље унапређују. Одрживи рурални туризам представља извор локалних прихода, интегрише локалне заједнице у циљу побољшања њихових услова живота и смањења сиромаштва, и доприноси очувању природних и културних добара као што су биодивезитет, културна баштина и традиционалне вредности. 
	
Рурални туризам представља могућност за Републику Србију да се издиференцира у односу на конкуренцију и да постане једна од водећих дестинација руралног туризма на Балкану. Рурални туризам треба да има водећу улогу и омогући МЕРР-у да оствари циљеве у области туризма. Осим тога, рурални туризам треба да подржи циљеве Републике Србије у погледу приступања ЕУ, промовисањем стратешког приступа одрживог развоја туризма на националном нивоу. И, коначно, рурални туризам треба да подржи МЕРР, МПТШВ и Уједињене нације у остварењу Миленијумских циљева развоја (МЦР)за Републику Србију и то, пре свега, МЦР1: Искоренити екстремно сиромаштво и глад, МЦР7: Осигурати одрживост животне средине и МЦР8: Развити глобално партнерство за развој.
Конкретни циљеви у руралном туризму су следећи:
7.1.1. Циљеви у погледу позиционирања руралног туризма у Републици Србији 
	
Издиференцирати понуду у области руралног туризма у Републици Србији и изградити високо конкурентну позицију помоћу вишеслојних јединствених продајних предности (УСП). Те УСП предности укључују одређене материјалне и нематеријалне факторе који су својствени за Републику Србију и који омогућавају развој истинског доживљаја руралне Србије.
7.1.2. Циљеви у погледу искустава у руралном туризму у Републици Србији: руралне активности, рурални смештај и центри за активности
А) Развити конкурентно и јединствено србијанско искуство руралног туризма, интегрисањем руралних активности и руралног смештаја и изразитог србијанског карактера. То би требало да се подржи и развојем центара за активности. 
	
Б) Искористити предности производа који су већ развијени у руралним крајевима Републике Србије и који су већ повезани са руралним туризмом за даље побољшање понуде. Паралелно с тим, те производе треба увек развијати тако да имају изразито србијански контекст.
В) Израдити нове капацитете са србијанским карактером и повећати атрактивност постојећих изграђених ресурса односно повећати степен квалитета и услуге. Нови капацитети треба да подржавају и диверсификују туристичку понуду у руралним крајевима Републике Србије и да, истовремено, привуку критичну масу на страни тражње.
Г) Унапредити смештајне капацитете и квалитет руралног смештаја и нагласити србијански карактер. Повећати број кревета у руралном сектору, укључујући сеоска домаћинства и кревете у општем туризму који могу да се користе за рурални туризам са 43.404 на 68.076 до 2020. године21.
7.1.3. Циљеви у погледу квалитета у руралном туризму
Стандардизовати степен квалитета у руралном туризму, како би се омогућило да се испуне међународни стандарди, обезбеди гаранција квалитета и направи диференцијација на основу ознака квалитета. 
	
7.1.4. Економски циљеви и циљеви у погледу тражње за туристичким услугама у руралном туризму22
А) Повећати тражњу за ноћењима са 2,7 милиона на 4,0 милиона 2013. године, 4,8 милиона 2015. године и 7,4 милиона 2020. године. 
	
Б) Повећати приходе од смештаја са 5,2 милијарде динара на 6,3 милијарди динара 2013- године, на 8,2 милијарде динара 2015. године и на 14 милијарди динара 2020. године.
В) Повећати директни економски мултипликатор туризма са 0,97 на 1,0 у 2013. години, на 1,1 у 2015. години и на 1,6 у 2020. години. Повећати укупни економски допринос руралног туризма економији Републике Србије са 10,4 милијарди динара на 16,5 милијарди динара у 2013. години, 22,4 милијарде динара у 2015. години и 45,5 милијарди динара у 2020. години.
Г) Повећати стопу попуњености капацитета у укупном туризму са 21% на 24% у 2013. години, на 26% у 2015. години и на 30% у 2020. години и стопу попуњености капацитета у руралном туризму са 4% на 12% у 2013. години, на 17% у 2015. години и на 30% у 2020. години. 
	
Д) Повећати број једнодневних посетилаца, пре свега са међународних регионалних тржишта. Циљ је да се повећа број једнодневних посетилаца са 1,2 милиона на 1,9 милиона у 2013. години, на 2,4 милиона у 2015. години и на 3,9 милиона у 2020. години.
7.1.5. Циљеви у погледу социјалне одрживости у руралном туризму
А) Диверсификовати руралну економију и смањити незапосленост у руралним крајевима, ангажовањем локалних заједница у руралном туризму. Отворити 250.000 нових радних места у руралним крајевима у периоду од наредних 10 година. 
	
Б) Подржавати иницијативе отварања одрживих малих пољопривредних газдинстава високе природне и културне вредности и даље развијати локална тржишта да би се олакшао приступ тржишту локалних пољопривредних производа, прехрамбених и непрехрамбених производа који се производе на локалном нивоу и посебно оних који потичу са малих пољопривредних газдинстава. 
	
В) Активирати жене и угрожене категорије друштва и подстицати њихово учешће у руралном туризму, нарочито у производњи локалних рукотворина и у традиционалним начинима производње.
Г) Ревитализовати сеоске школе и стимулисати активно учење и учење у природи за децу и омладину.
7.1.6. Циљеви у погледу одрживости животне средине у руралном туризму
А) Очувати, заштитити и унапређивати природна и културна добра и крајолике ограничавањем еколошких ризика и изналажењем еколошких решења у процесу развоја руралног туризма. 
	
Б) Развити обновљиве изворе енергије у руралним крајевима Републике Србије и ограничити утицај развоја руралног туризма на животну средину.
В) Изградити друштвену свест, образовати и укључити локалне заједнице у еколошки одрживе иницијативе у области руралног туризма. 
	
7.1.7. Маркентишки циљеви
А) Створити јасан идентитет, брендирање и диференцирање руралног туризма у Републици Србији. У краткорочном и средњорочном периоду, циљ је даља диференцијација и удаљавање у односу на Румунију и Бугарску. Паралелно с тим, циљ је и стварање компаративних предности у односу на Мађарску и Републику Чешку, да се омогући да се превазиђе њихова конкурентност.
Б) Диверсификовати тражњу по географским регионима. Циљ је да се искористи близина великог броја међународних регионалних тржишта, као један од кључних начина да се привуку потенцијални посетиоци. За 2015. годину, циљ је да 80% од укупног броја ноћења у руралном туризму буду домаћа ноћења, а преосталих 20% међународна регионална и међународна „из осталих крајева света”.
В) Смањити сезонске варијације стварањем искустава која ће различитим сегментима тржишта бити атрактивна у току целе године. 
	
Г) Побољшати маркетинг и комерцијализацију руралног туризма у Републици Србији и боље искористити предности нове технологије и пре свега интернета, како за промовисање, тако и за продају руралних искустава.
7.1.8. Циљеви у погледу партнерства и управљања
А) Развијати и подржавати партнерства и сарадњу између локалних пољопривредника, сеоских домаћинстава, сеоског становништва и сектора туризма. 
	
Б) Развијати и подржавати јавно приватна партнерства кроз развој партнерстава између малог руралног приватног сектора, локалних заједница, цивилног сектора, јавних служби и предузећа са традицијом, на пример ризорта који већ постоје у руралним крајевима.
В) Створити управљачку структуру која ће на бољи начин подржати даљи развој руралног туризма на локалном, регионалном и националном нивоу.
7.1.9. Циљеви у погледу развоја људских капацитета у руралном туризму
А) Повећати степен свести о могућностима за запошљавање локалног становништва у руралном туризму. Циљ је да се изгради свест код опште јавности, али и да се стави посебан фокус на жене, младе и угрожене категорије друштва.
Б) Обезбедити обуку за равој вештина неопходних за рад у руралном туризму. Циљ је да се истовремено обезбеде и опште способности које су потребне у свим деловима сектора туризма и посебне способности неопходне у појединим деловима сектора туризма.
В) Пружати сталну подршку за развој вештина за бављење руралним туризмом. Циљ је да се пружа стална подршка запосленима у руралном туризму.
Г) Посебни програми за микро и мала предузећа и јавни сектор. Циљ је да се обезбеди одговарајућа обука за мала предузећа и да се одговори на конкретне потребе у погледу обуке запослених у државним институцијама
7.1.10. Циљеви у погледу инфраструктуре и других видова подршке
А) Унапређење путне инфраструктуре. Циљ је да се побољша приступ руралним туристичким локацијама, као и везе између локација од значаја за туризам. Циљ је да се побољша приступ моторним и другим возилима посетилаца који обилазе руралне туристичке локације, а, самим тим, и да се побољша приступ руралним крајевима за припаднике локалних заједница.
Б) Побољшање доступности и сигнализације понуде у руралном туризму. Поред тога, сигнализација у руралном туризму може да има важну улогу у олакшавању туристима да стигну на жељене дестинације.
 

–––––––––––––––

21 Извор: Мастер План одрживог развоја руралног туризма у Републици Србији, 2010. година.

22 Извор: Мастер План одрживог развоја руралног туризма у Републици Србији, 2010. година.
 
8. Конкурентска стратегија развоја руралног туризма и план приоритетних активности развоја руралног туризма
8.1.1. Стратегија и приоритети територијалног развоја 
У стратегији територијалног развоја, утврђено је 12 територијалних области, које су назване кластери руралног туризма (КРТ) и које би требало да се развијају као приоритетне области за рурални туризам у Републици Србији. У дефинисању кластера руралног туризма, у обзир су узети резултати ФАС анализе, 14 мастер планова за развој туризма и Просторни план Републике Србије. Дванаест кластера руралног туризма груписано је у 4 групе кластера руралног туризма (КРТГ) да би се омогућило да се искористе синергије и међусобна близина појединих кластера руралног туризма23:
А) КРТГ1: централна Србија и западна Србија: КРТ1: Голија; КРТ2: Златар Златибор; КРТ3: Копаоник; КРТ 4: централна Србија
Б) КРТГ 2: јужни Банат и Доње Подунавље: КРТ5: Доње Подунавље24; КРТ6: јужни Банат
В) КРТГ 3: источна Србија: КРТ7: Сокобања; КРТ 8: источна Србија; КРТ9: југоисток
Г) КРТГ 4: Војводина: КРТ10: Фрушка гора; КРТ11: Горње Подунавље; КРТ12: север
Свих 12 кластера руралног туризма су рангирани према приоритетима развоја. У утврђивању тих приоритета, узет је у обзир потенцијал поврата уложених средстава у развој руралног туризма. Степен ризика и стопа поврата улагања утврђени су за сваки од кластера руралног туризма на основу следећих критеријума: потенцијали природних, културних и створених ресурса; доступност и инфраструктура, близина тржишта; стопа незапослености; гостопримљивост и искуство у руралном туризму. 
	
Ових 12 кластера руралног туризма одражава приоритете развоја руралног туризма у Републици Србији, који се, по дефиницији, налазе у руралним подручјима. У СРТРС, дефинисана су четири туристичка кластера на територији целе земље за све производе у урбаним и руралним подручјима. На основу поређења, види се да се група кластера руралног туризма 1 (КРТГ1) налази унутар кластера југозападне Србије; КРТГ2 одговара кластерима Војводина, Београд и југоисточна Србија; КРТГ3 се налази унутар кластера југоисточна Србија и, коначно, КРТГ4 се налази унутар кластера Војводина. То показује да се кластери руралног туризма налазе унутар кластера дефинисаних у СРТРС за целу Републику Србију и за све производе.
8.1.2. Изградити јединствену позицију и направити диференцијацију помоћу критеријума комбинованих продајних предности
Република Србија би требало да изгради издиференцирану позицију помоћу критеријума комбинованих продајних предности, који подразумевају комбинацију материјалних и нематеријалних добара, руралних активности и руралног смештаја и, истовремено, наглашавају истински србијански карактер тих аспеката. Дестинација треба да одражава аутентичност и дух Републике Србије на целој својој територији. 
	
Стратегија и активности позиционирања треба да подразумевају комбинацију физичких елемената и духовних елемената, да би се омогућило аутентично позиционирање руралног туризма које ће одржавати есенцијални дух Републике Србије. Изјава о позиционирању је позив да се истражи, доживи и подели срце руралне Републике Србије са јединственим и истински србијанским карактеристикама.
Србијанске карактеристике вишеслојног УСП-а


Извор: УСП методологија, UNWTO 
8.1.3. Развити холистичко искуство у руралном туризму 
Развити холистичко искуство руралног туризма које подразумева интеграцију руралних активности и руралног смештаја и које је подржано развојем центара за активности. 
	
8.1.4. Руралне активности 
Портфолио производа руралних активности садржи 10 различитих група производа и 24 потпроизвода које треба развијати у руралном туризму. Ти производи су у изразитој корелацији односно приоритет првог степена или у високој корелацији, односно приоритет другог степена са руралним туризмом и треба их даље развијати да би се омогућило унапређење понуда производа руралног туризма. У групе производе које су приоритет првог степена спада следеће: 
	
А) Културни туризам: културна баштина, етно села и догађаји, сеоски начин живота, гастрономија, вина и ракија 
	
Б) Природа и свет: планине, реке и језера; екотуризам; агротуризам
В) Спортски и авантуристички туризам: наутички туризам на језерима и рекама; планински туризам; аеро туризам
Г) здравствени туризам: бање; медицински туризам
Д) Породични и дечији туризам: породични одмори; дечији и омладински кампови; живот на фарми; школски и образовни туризам 
	
Ђ) Кружне туре: организоване кружне туре
Е) Туризам посебног интереса: рибарство; лов; посматрање птица 
Групе производа које су приоритет другог степена укључују туристичке туре: индивидуалне и групне туре; кратка путовања: индивидуална и групна; MICE; активности изградње тимског духа; мање семинаре и састанке.
8.1.5. Рурални смештај
Понуда руралног смештаја мора да се развије да би се понудио већи избор различитих врста смештаја и, истовремено, да би се омогућило одговарајуће искуство у комплементарном смештају за руралне активности. 
	
А) Изградити аутентичне руралне смештајне капацитете по којима ће се понуда руралног смештаја у Републици Србији разликовати у односу на конкуренцију, стављањем нагласка на физичке и духовне карактеристике Републике Србије. Посебно тежиште треба ставити на пољопривредна газдинства, етно села, традиционална села и традиционални смештај на пример салаши у Војводини и традиционалне куће, на пример вајати и брвнаре. Уређивање, обнављање и унапређивање села је од критичног значаја што се тиче смештаја у Републици Србији. Треба даље развијати алтернативне врсте као што је, на пример, „смештај у манастирима”, да се употпуни понуда производа.
Б) Дефинисати најниже неопходне стандарде који морају да се испуне, побољшати услове смештаја и подићи их на ниво међународних стандарда и обезбедити гаранције квалитета. Ознаке квалитета треба користити као инструмент за даљу диференцијацију смештаја у понуди. 
	
В) Изградити више руралних смештајних капацитета тамо где је то потребно, у областима које су од кључног значаја за развој. Треба развити капацитете руралног туризма. да се омогући да се задовољи тражња за смештајем која се очекује као резултат развоја дестинације и активности руралног туризма. На основу података из 106 истраживања ЛТО-а, процењено је да Република Србија располаже са 10.567 кревета у руралним домаћинствима и претпоставка је да 32.747 кревета у туризму може да се користи за потребе руралног туризма25. Процењује се да ће за десет година бити потребно 47.653 кревета у туризму за потребе руралног смештаја и 20.423 кревета у руралном туризму. Ове процене заснивају се на претпоставци повећања стопе попуњености кревета у туризму, који могу да се користе за потребе руралног смештаја, са 21% на 30% и попуњености кревета у руралном туризму са 4% на 30%.
Г) Повећати синергије са пољопривредним сектором и уложити одлучне напоре да се локална храна и пића уврсте у понуду хране и пића у туристичким објектима. Искористити предности локалних пољопривредних производа, да се појачају србијанске карактеристике смештаја и физичке и духовне, што ће, истовремено, помоћи и локалним пољопривредницима.
8.1.6. Центри за активности26
Центри за активности подржавају природна и културна богатства руралне Републике Србије и обједињују низ различитих активности на концентрисаним локацијама. Они су важни јер омогућавају стварање критичне масе и јер могу и сами да постану атракције. Центри активности могу да буду центри за одмор, забаву, образовање кроз забаву и/или образовање посетилаца, туриста и локалног становништва. То су места на којима људи могу да осете прави дух руралне Србије. Центри за активности омогућавају и да се искористе синергије у туристичком ланцу вредности, на пример локални пољопривредни производи, рукотворине. Центри за активности који су одабрани за Републику Србију су следећи27:
А) Центар за добродошлицу: туристички објекат у којем пружају информације о локалној туристичкој понуди. Поред тога, центар дочекује госте и помаже им да се удобно сместе у дестинацији и позива их да пробају различите туристичке понуде у датом крају.
Б) Центар за истраживање: Центар за истраживање је централно место на којем су концентрисане могућности истраживања датог краја. Фокусира се на различите врсте образовних и забавних капацитета с циљем да се посетиоци образују и да се заинтересују да истраже дату дестинацију. Такав центар може да буде или високо софистициран или релативно једноставан, у зависности од потребе.
В) Центри за спортске и авантуристичке активности: Центри за активности обједињују на једном месту различите активности у природи, спортске активности и слободне активности намењене свим сегментима. Овај концепт може да се примени на центре са различитим карактеристикама и подразумева центре за водене спортове и авантуризам; центре за шумски и планински авантуризам и центре за аеро авантуризам.
Г) „Зачарана шума” и вртови: „Зачарана шума” и вртови су стазе за шетњу и опуштање и забавне стазе у шуми осмишљене да стимулишу машту. Овај концепт подразумева авантуристичке, слободне и образовне активности у шумама Републике Србије.
Д) Етно село – пројекат ревитализације: Етно село треба да одражава аутентичност и карактер руралне Србије. Треба да има у понуди и традиционалне локалне производе, услуге и туристичке активности, да се омогући прави доживљај сеоског начина живота. Циљ је да се обнове и очувају постојећа села и да се позову туристи да узму учешће у тој иницијативи. 
	
Ђ) Рурални центар за рециклажу и уметност: Овај центар обједињује и покреће иницијативе рециклирања у руралним крајевима Републике Србије. Центар обједињује рециклажу и едукацију о заштити животне средине на креативан и уметнички начин. Центар за рециклажу је и један од начина за очување животне средине, будући да може да се користити као инструмент за повећање јавне свести и представљање србијанског уметничког израза.
Е) Центри за образовање кроз забаву у природи за децу и омладину: Рурални центри за децу у којима се деца забављају док уче о руралном начину живота у Републици Србији.
Ж) Образовна фарма и ревитализација сеоских школа: Образовна фарма је место где деца могу да уче кроз забаву и где могу да побегну од ограничења живота у граду и доживе осећај слободе на селу и авантуру. Обнова напуштених школа има за циљ да се групе (деце и омладине) поново доведу у руралне крајеве.
З) Центри за спорији темпо живота: Спорији темпо живота значи враћање природи, поштовање и чување животне средине, поновно откривање чари здравих производа, одвајање времена за себе и за породицу. Овај концепт базира се на принципу споријег начина живота, за разлику од брзог урбаног живота. Може бити у комбинацији са капацитетима за велнес и здравственим капацитетима.
И) Рибарска марина и марина за крстарење: Рибарска марина је мала, аутентична и активна марина са локалним риболовцима. Атракције у марини базирају се на активностима риболова и малим штандовима на којима туристи могу да пробају спремљену свежу рибу коју улове риболовци. Марина за крстарење користи се за пристанак бродова за крстарење који доводе велики број туриста. Може да буде модерна са новим објектима изграђеним од природних материјала, али и комбинација традиционалне архитектуре и објеката. Треба да има у понуди различите вечерње забавне садржаје и музику.
Ј) Свет србијанске гастрономије и дегустације вина и/или ракије: Овај центар представља место за откривање србијанске кухиње и пића. То би подразумевало и пунктове за дегустацију србијанске ракије, вина и хране. 
	
Према томе, рурални производи, активности и центри за активности треба да омогуће целовит и интегрисан доживљај руралног туризма. На пример, производ „Културни туризам” и потпроизвод „Гастрономија и вина и/или ракија” треба да буду интегрисани са смештајем у винарији и подржани развојем Света србијанске гастрономије и дегустације вина и/или ракије. Породичне и дечије производе и образовне и едукативне потпроизводе могу да подрже Центри за образовање кроз забаву у природи за децу и омладину, уз смештај на пољопривредним газдинствима. 
	
8.1.7. Дефинисати ознаке квалитета за рурални туризам28
Дефинисање ознака квалитета требало би да омогући гаранцију квалитета за руралне активности, руралне капацитете и рурални смештај. Требало би издиференцирати понуду у Републици Србији, тако што ће се ставити посебан нагласак на одређене врсте производа, активности и смештаја. Ознаке квалитета могу да се користе и као промотивни инструмент који може да подржи комуникацију порука намењених циљним групама корисника. 
	
А) Села и пољопривредна газдинства у Републици Србији треба да користе одређене ознаке, да би ојачали и повећали србијански карактер руралног смештаја. Треба дефинисати ознаке као што су „традиционално село”, „етно село” или „пољопривредно газдинство”. Израз „традиционално село” може да се користи и у дефинисању ознака за одређене дестинације. Могу да се користе и ознаке за одређене сегменте, као што је „породични” за сегмент породица.
Б) Могу се дефинисати и ознаке за различите активности почев од дестинација за спортске и планинске активности па до ознака за дестинације на УНЕСКО-овој листи светске културне баштине. Ознака УНЕСКО је посебно атрактивна за међународно тржиште, будући да је то робна марка која је већ позната широм света и која сама по себи привлачи посетиоце.
В) Треба појачати и нагласити истински србијански карактер руралних крајева, дефинисањем ознака „рурална баштина”. Могу се дефинисати и посебне ознаке „рурална баштина”, на пример, за традиционалне занате, регионалну музику, песме и плесове и традиционалну храну и пића.
Г) Увести ознаке Европске уније за пољопривредне производе, гастрономију и производњу вина, као што су ознака изворности (ПДО), ознака географског порекла (ПГИ) и ознака порекла (ДО). 
	
Коришћење „еколошких” ознака треба подржати у развоју дестинација, капацитета и смештаја који не угрожавају животну средину. 
	
8.1.8. Израдити оперативни маркетиншки план за рурални туризам 
	
Код израде оперативног маркетиншког плана за рурални туризам треба имати у виду следеће: 
	
А) Стратегија и активности „on line” маркетинга треба да подразумевају коришћење Интернета као стратешког инструмента за привлачење посетилаца у руралну Србију. Интегрисана интернет страница посвећена руралном туризму требало би буде повезана линком са интернет страницом ТОС-а. Страница би требало да подржава идентитет бренда и да има квалитетне садржаје, веб 2.0 функционалности и да омогућава развој односа са корисницима. На страници би требало да буду интегрисане руралне активности, створене способности и рурални смештај и да се корисницима омогући да сами креирају своја искуства, према својим жељама.
Б) Канали продаје и комерцијализације треба да подржавају интегрисани приступ руралном туризму. На интернет страници треба буде могуће и прављење „on line” резервација за активности и смештај. Традиционални систем прављења резервација и плаћања треба да се комбинује са најсавременијим системима. Међутим, и предузетнике треба подстицати да направе своје интернет странице и да користе алате као што су у Фејсбук, Твитер и Ју Тјубе. Треба размотрити и иновативне продајне канале, као што су маркетиншке партнерске иницијативе, који могу да буду допуна традиционалним каналима продаје, као што је позивни центар, и који могу да се користе за маркетинг производа на иновативан и ефективан начин.
В) Оперативни аспект маркетиншког плана базираће се на стварању организација за дестинацијски менаџмент.
8.1.9. Одрживост животне средине29

Основни циљ је да се осигура очување, заштита и одржавање заштићених и других вредних природних и културних добара и предела, тако што ће сви актери који су укључени у рурални туризам бити свесни тога колико је важно да се рурални туризам развија на одржив начин. 
	
А) Успоставити структуру за еколошку контролу која ће бити надлежна за процену утицаја нових пројеката у области руралног туризма на животну средину и која ће бити одговорна за дефинисање и примену система за мониторинг стања животне средине.
Б) Осигурати очување, управљање и унапређење природних и културних добара и крајолика. Сектор туризма треба да подржава заштиту и управљање природним и културним добрима и очување биодиверзитета у руралним подручјима, давањем неповратних средстава за финансирање еколошки одрживих иницијатива и бољим управљањем посетиоцима. Дестинацијски менаџмент треба да укључује и управљање питањима заштите животне средине. Ограничити еколошке ризике и управљати еколошким ризицима да би се спречила даља деградација животне средине и осигурало побољшање постојеће ситуације.
В) Дефинисати туристичка решења базирана на природи која не захтевају значајне инфраструктурне радове, како би и туристи и локално становништво могли да уживају у природи. 
	
Г) Изградити друштвену свест, едуковати и укључити локалну заједницу у питања заштите животне средине. Подржати коришћење обновљивих извора енергије, чистије технологије и енергетски ефикасних решења (пре свега у сектору енергетике, саобраћаја и у грађевинском сектору). Треба охрабрити и финансијски подржати иницијативе као што су куће са малом потрошњом енергије и коришћење соларне енергије.
8.1.10. Успоставити услужне центре за развој људских капацитета30
Услужни центри за развој људских капацитета су главни центри за јачање свести, обуку и подршке које су неопходне за развој капацитета људског фактора у развоју руралног туризма у Републици Србији. 
	
А) Повећати степен свести о значају развоја руралног туризма у Републици Србији. Повећати професионалност и знања локалних локалног приватног сектора и јавне администрације, да се омогући одрживи развој руралног туризма у Републици Србији.
Б) Побољшати квалитет услуга, обезбеђењем неопходних способности и обуком и едукацијом људских ресурса, и повећати могућности за становништво у руралним крајевима да се укључи у рурални туризам. 
	
В) Давати подршку предузетницима и омогућити њихово повезивање у мреже за сарадњу и олакшати им да прошире бизнис, обезбеђењем места за отварање предузећа и обезбеђењем места где предузетници могу да размењују идеје, уче и послују.
8.1.11. Успоставити глобални систем управљања 
Глобални систем управљања дефинише структуру неопходну за управљање руралним туризмом, која ће се поставити у оквиру глобалног система управљања туризмом у Републици Србији за стратешко одлучивање и оперативне активности, на националном, регионалном и локалном нивоу. То претпоставља коришћење постојећих организационих оквира на националном, регионалном и локалном нивоу, као и укључивање развоја руралног туризма у нове организационе облике који ће се креирати у туризму на регионалном и дестинацијском нивоу. На дијаграму у наставку приказана је управљачка структура која ће бити одговорна за спровођење Програма развоја одрживог руралног туризма, за стратешко одлучивање и за оперативна питања на националном, регионалном и локалном нивоу. 
	
8.1.12. Управљање на стратешком нивоу 
Као што је приказано на дијаграму, структуре за стратешко одлучивање треба да се успоставе на следећи начин, у форми саветодавног тела састављеног од представника јавног и приватног сектора, као и цивилног друштва:
А) Национални ниво: Национална стратешка радна група за развој руралног туризма (НСРГРТ). Чланови Националне стратешке радне групе за развој руралног туризма пре свега су МЕРР, НТОС, МПТШВ, Национална корпорација за развој туризма, Привредна комора, Асоцијација за развој руралног туризма Војводине и Републике Србије.
Б) Регионални ниво: Регионалне стратешке радне групе су групе за развој руралног туризма (СРГРТ) успостављене од стране регионалних туристичких организација (РТО) и Туристичке организације Војводине.
В) Ниво локалних заједница: локалне акционе групе (ЛАГ) треба да буду успостављене на нивоу општине, где водећу улогу треба да има председник општине. У случају да ЛАГ већ постоји, треба да се на одговарајући начин користи с тим да се прошири њен делокруг и учесници са туристичким сектором. 
	
Глобални систем управљања који треба да подржи рурални туризам


Извор: UNWTO.
8.1.13. Управљање на оперативном нивоу 
У свакој од група кластера регионалног туризма, требало би да се оснује по једна ДМО организација за развој туризма у целини. Осим 4 регионалне ДМО, треба да се успостави и међурегионална ДМО са седиштем у Београду. ДМО које треба да се оснују за потребе оперативног спровођења су следеће и представљају партнерство јавног, цивилног и приватног сектора:
А) Национални ниво: међурегионална организација за дестинацијски менаџмент који постављају регионалне ДМО. Она ће бити одговорна за следећа питања на међурегионалном нивоу: портфолио руралних искустава: портфолио руралних активности и портфолио руралног смештаја, ознаке квалитета, оперативни маркетиншки план, истраживање тржишта за рурални туризам, подршку за центара за активности. 
	
Б) Регионални ниво: Регионална организација за дестинацијски менаџмент (РДМО) коју треба да успоставе регионалне туристичке организације (РТО) и која ће бити одговорна за следећа питања на регионалном нивоу: портфолио руралних активности и портфолио руралног смештаја, ознаке квалитета, центри за активности и систем мониторинга. 
	
В) Локални ниво: локалне туристичке организације (ЛТО) које ће бити подржане од стране локалних акционих група (ЛАГ) и које ће бити одговорне за сарадњу са РДМО у вези портфолија руралних активности и портфолија руралног смештаја, ознака квалитета, услужних центара за људске ресурсе, центара за активности и система мониторинга. 
	
Осим тога, РТО организације одговорне су и за успостављање 4 регионална и једног националног услужног центра за развој људских ресурса.
8.1.14. Специјални фокус: дечији и породични туризам 
Дечији и породични туризам идентификован је за један од кључних приоритета развоја руралног туризма у Републици Србији. Два специјална програма која је предложио UNICEF треба да се имплементирају у руралним подручјима:
А) Програм туризма у сеоским школама: Овај производ намењен је, пре свега, за децу и базира се на идеји коришћења неискоришћених капацитета сеоских школа. Ти капацитети користили би се за развој нове врсте туристичке понуде намењене за децу, младе и њихове породице. 
	
Б) Програм руралног образовања кроз забаву за младе: Подразумева понуду широког образовања кроз забаву за младе и на тај начин осигурава обнову и промовисање руралних капацитета, који су главни у испуњавању образовних и забавних активности намењених за децу и младе из Републике Србије и иностранства. Програм подразумева и размену искустава међу младима који потичу из различитих средина и ваннаставну едукацију.
 

–––––––––––––––

23 Извор: Мастер План одрживог развоја руралног туризма у Републици Србији, 2010. година.

24 Примедба: Иако јужни Банат припада Аутономној покрајини Војводини, да би се омогућило да се искористе синергије у процесу развоја туризма, предложено је да се ова област повеже са Доњим Подунављем.

25 Извор: Мастер План одрживог развоја руралног туризма у Републици Србији.

26 Извор: Мастер План одрживог развоја руралног туризма у Републици Србији.

27 Извор: Мастер План одрживог развоја руралног туризма у Републици Србији.

28 Извор: UNWТО. 

29 Извор: UNWТО.

30 Извор: UNWТО.
 
9. Развојни модел: предлог приоритетних пројеката 
За потребе реализације пројекта, дефинисано је следећих 8 имплементационих Програма: Програм успостављања система управљања; Програм успостављања Организације за дестинацијски менаџмент (ДМО); Програм развоја центара за активности; Програм успостављања услужних центара за развој људских ресурса; Програм развоја руралног туризма и очувања животне средине; Програм развоја инфраструктуре за рурални туризам; Програм развоја опште инфраструктуре и Систем за контролу и мониторинг у руралном туризму.31
9.1.1. Приступ приоритизацији имплементације 
Услед реалних ограничења у погледу финансијских и људских капацитета, све активности неће моћи да се реализују у средљерочном периоду имплементације у трајању од 4 године. То значи да, и поред тога што сви имплементациони програми треба да се реализују, поједине активности унутар сваког од програма морају да се утврде као приоритети. У оквиру имплементационих програма, дефинисане су активности за средњерочни период имплементације. Тај средњерочни период од 4 године у овом извештају назива се и „први инвестициони циклус”.
Свих 8 имплементационих програма представљају приоритет. Међутим, прво треба да се успоставе основне структуре за имплементацију програма у наредним годинама. Највиши приоритети за улагања: Програм успостављања Глобалног система управљања, Програм успостављања Организације за дестинацијски менаџмент, Програм успостављања услужних центара за развој људских ресурса и Програм очувања животне средине. Као што је дефинисано у извештају, „најбржи резултати” подразумевају успостављање и почетак активности у оквиру тих програма, као и почетне активности у вези са другим програмима, а које се спроводе у оквиру програма за успостављање Глобалног система управљања, ДМО и центара за развој људских ресурса. Поред тога, већ је урађена територијална приоритизација и утврђено је 12 кластера руралног туризма (КРТ) са највећим потенцијалом за развој руралног туризма. 
	
9.1.2. „Најбржи резултати” пројекта 
У овом делу идентификовани и представљени су неки од потенцијалних „најбржих резултата” у оквиру сваког имплементационог програма, који би могли да остваре користи на почетку имплементационог периода. „Најбржи резултати” омогућиће да Пројекат развоја руралног туризма добије висок профил, да се демонстрирају успешне иницијативе и мотивишу све заинтересоване стране. У наставку су наведени „најбржи резултати” за сваки од имплементационих програма.




„Најбржи резултати” по имплементационим програмима




Програм успостављања система управљања 
				
А) Успоставити систем управљања на регионалном нивоу, укључујући СРГРТ, ДМО и ЛАГ групе и на националном нивоу. 
				
Б) Успоставити регионалне ДМО организације и успоставити међурегионалну ДМО. Дефинисати структуру партиципације у регионалним ДМО организацијама и у међурегионалној ДМО.
В) Успоставити национални и регионални услужни центар за развој људских ресурса. 
				
Г) Утврдити циљеве и показатеље за сваки имплементациони програм и оперативне циљеве који треба да се остваре пре истека сваке године.




Програм организације за дестинацијски менаџмент (ДМО)
А) Идентификовати производе који су већ комерцијализовани или који би могли да се одмах понуде на тржишту као што су објекти, тематске туре, културна баштина, итд. 
				
Б) Узети су у обзир производи и смештајни капацитети који већ постоје и који испуњавају стандарде и могу да се понуде на тржишту, развијени прелиминарни пакети у којима су обједињени смештај и производи.
В) Дефинисати најниже неопходне стандарде за Републику Србију на бази међународних стандарда. Треба дефинисати стандарде за: смештај (рурални и општи): нпр. једно купатило у свакој соби; одржив бизнис; сектор пића и хране: нпр. одговарајући тоалети за туристе. 
				
Г) Дефинисати одговарајуће ознаке квалитета смештаја које ће се истицати на добровољној бази које су предвиђене у Мастер плану одрживог развоја руралног туризма у Републици Србији.
Д) Детаљна контрола послова повезаних са руралним туризмом и идентификација оних који испуњавају и који не испуњавају утврђене најниже неопходне стандарде. 
				
Ђ) Развој односа са јавношћу и информисање: планови за развој центара за активности у будућности; радионице за развој људских ресурса у руралном туризму које ће бити одржане у Републици Србији; истицање села у којима ће се спроводити Пројекат ревитализације етно села. 
				
Е) Развити и промовисати тржишта за пољопривредне производе и рукотворине у селима, у сарадњу са МПТШВ.








Ж) Израда интернет странице ДМО организације посвећеног руралном туризму.
З) Промовисати, у сарадњи са UNICEF-ом, производе дечијег, омладинског и породичног туризма који су већ развијени и могу се ставити у понуду на тржишту.
И) Евалуирати, у сарадњи са UNICEF-ом, места где ће се спроводити већ осмишљени програми дечијег и омладинског туризма: Програм туризма у сеоским школама, Програм руралних центара за образовање кроз забаву младих, Програм образовних фарми, итд.
Ј) Промовисати развој партнерстава јавног и приватног сектора за одрживи рурални развој туризма на локалном и регионалном нивоу. 
				
К) Промовисати партнерство на лоланом нивоу уз помоћ Националне мреже за рурални развој и увођење Осе 2. IPARD мера за подршку развоја LEADER приступа у руралним заједницама.




Програм развоја центара за активности
А) Усвојити календар фаза имплементације предложен у Имплементационом плану и, пре свега, утврдити приоритете развоја центара за активности по фазама. 
				
Б) Дефинисати модел подстицаја у складу са захтевима у погледу планирања и одрживости руралног туризма ради привлачења приватних инвеститора. 
				
В) Потписати грађевинске уговоре за изградњу центара за активности и уговоре са приватним оператерима за управљање тим центирма. 
				



Програм развоја смештаја 
				
А) Дефинисати најниже неопходне стандарде за општи и рурални смештај. 
				
Б) Детаљна контрола смештајних јединица и идентификација оних које испуњавају и које не испуњавају најниже неопходне стандарде.
В)Листа смештајних јединица које испуњавају најниже неопходне стандарде и које могу бити понуђене на тржишту. 
				
Г) Дефинисати одговарајуће ознаке квалитета смештаја које ће се истицати на добровољној бази које су предвиђене у Стратегији. 
				
Д) Наставити са подржаватњем улагања у смештајне капацитете и друге пратеће активности руралних домаћинстава из развојне подршке за Осу 3. коју обезбеђује МПТШВ и из будућег IPARD плана.




Програм успостављања услужних центара за развој људских ресурса
А) Успоставити услужне центре на националном нивоу и у 4 КРТГ.
Б) Одржати одређени број курсева за подизање степена свести у току 2011. године. Тежишта треба ставити на информисање о томе не које начине пољопривредни сектор и становништво у руралним крајевима могу да се укључе у рурални туризам.
В) Дефинисати календар, садржај и материјале за обуку у радионицама који ће се спроводити у току 2012. године и регионални или општински ниво на којем ће се организовати. 
				
Г) Идентификовати циљне групе који ће учествовати на радионицама, успоставити комуникацију са њима и информисати их о програмима и утврдити прелиминарни број учесника за прво тромесечје 2012. године.




Програм очувања животне средине 
				
А) Утврдити основне параметре одрживости на којима ће се заснивати имплементација програма развоја одрживог руралног туризма и идентификовати кључне могућности и изазове у погледу заштите животне средине у свакој општини/КРТГ.
Б) Дефинисати на који начин ће се вршити праћење и мерити утицај имплементације програма развоја одрживог руралног туризма на животну средину. Дефинисати мере за ублажавање утицаја на животну средину.
В) Дефинисати сет европских или најбољих стандарда у области заштите животне средине који ће се примењивати у избору грађевинских материјала и техника за изградњу центара за активности/туристичке инфраструктуре.
Г) Наставити подржавање улагања у органску пољопривредну производњу, аутохтоне угрожене сточне врсте и увести пашњаке високе природне вредности у рурална газдинства у складу са агроеколошким циљем у оквиру подршке за Осу 2. коју обезбеђује МПТШВ и будућег IPARD плана.




Развој инфраструктуре за рурални туризам 
				
А) Идентификовати потребе у погледу инфраструктуре за рурални туризам по општинама/КРТГ




9.1.3. Програм успостављања система управљања
Програм успостављања система управљања је основ за даљу имплементацију и подразумева развој структура које су неопходне за имплементацију Програма развоја одрживог руралног туризма у целини. Будући да је то основ имплементационог плана, то је и прва активност која треба да се реализује у оквиру постојећих организационух структура у туризму на националном, регионалном и локалном нивоу. У оквиру Програма успостављања система управљања, биће развијене структуре за стратешко одлучивање и оперативну реализацију на националном, регионалном и локалном нивоу. Биће развијен и систем за праћење и контролу, у сарадњи са осталим имплементационим програмима. Регионалне структуре су основ стратешке и оперативне имплементације (регионалне стратешке радне групе за развој руралног туризма чине основ стратешке, а регионалне организације за дестинацијски менаџмент оперативне имплементације). 
	
9.1.4. Програм Организације за дестинацијски менаџмент 
Организација за дестинацијски менаџмент (ДМО) је основ оперативне имплементације Програма развоја одрживог руралног туризма. Након што се успоставе 4 регионалне ДМО организације и међурегионална ДМО, оне ће преузети одговорност за имплементацију потпрограма у оквиру програма ДМО који подразумевају портфолио руралних искустава/производа; ознаке квалитета; оперативни маркетиншки план; истраживање тржишта руралног туризма и специјалне програме дечијег и омладинског туризма. ДМО организације требало би да се успоставе у току нулте године имплементације.
9.1.5. Програм развоја центара за активности
У приоритизацији улагања у центре за активности32, узети су у обзир значај различитих центара за активности у развоју руралног производа/ искуства и могућност привлачења тражње, као и територијални приступ, у складу са 12 кластера руралног туризма (КРТ), и дефинисана је листа планираних пројеката изградње у средњерочном периоду имплементације пројекта. Центри за активности одабрани су на основу њихове могућности да привуку тражњу, карактера КРТ-а и висине неопходних улагања. У табели у наставку дат је сумарни преглед 92 центра који би требало да буду развијени у току средњерочног периода од 4 године:




Програм развоја центара за активности (јединице) 



Објекти 

број 

Објекти

број



Центар за добродошлицу 

3





Центар за истраживање 

3

Пројекат ревитализације етно села 

24



Центар за водене активности 

5

Рурални центар за рециклажу и уметност 

12



Центар за шумски и планински авантуризам 

7

Дечији центар за образовање кроз забаву

12



Центар за спортске и авантуристичке активности 

1

Образовна фарма 

3



Главна лука за бродове за крстарење

1

Пројекти рехабилитације сеоских школа 

1



Мала лука за бродове за крстарење 

2

Уточиште споријег темпа живота 

5



Марина 

3

Коњички центар 

1



Рибарско село са центром рибарства 

2

Цента за лов

1



Свет србијанских вина и гастрономије 

5

Центар за аеро активности

1



Укупно 

92 



9.1.6. Програм развоја руралног смештаја 
Циљ Програма развоја руралног смештаја је унапређење постојеће понуде руралног смештаја и развој нових руралних смештајних капацитета са гаранцијом квалитета и посебним ознакама за диференцијацију. То би требало да унапреди квалитет и стопу искоришћености 12.021 лежаја и обезбеди 7.943 нових лежаја.
9.1.7. Програм успостављања услужних центара за развој 
	људских ресурса 
Услужни центри за развој људских ресурса представљају једну од најважнијих пратећих структура подршке која треба да се имплементира у најкраћем могућем року да би се омогућио развој капацитета људских ресурса у руралном туризму. 
	
9.1.8. Програм развоја руралног туризма и очувања животне средине 
	
Одрживост је један од основних принципа програма развоја одрживог руралног туризма. У свим активностима које ће се реализовати, треба узети у обзир питања заштите животне средине. Осим тога, очекује се и да ће имплементација програма развоја одрживог руралног туризма ојачати свест о значају одрживости животне средине на руралним дестинацијама у Републици Србији. Ове активности требало би потстицати путем доделе бесповратиних средстава из раздела одговарајућих министарстава и из истих извора подржати успостављање система за праћење стања животне средине.
9.1.9. Програм развоја инфраструктуре за рурални туризам 
	
Недовољна туристичка сигнализација у руралном туризму и неадекватни рурални путеви идентификовани су као једна од највећих препрека за долазак и сналажење туриста у руралним крајевима. Да би се превазишао тај недостатак, неопходна су улагања у туристичку сигнализацију као и у одређених видова инфраструктуре као што су шетачке и бициклистичке стазе и изградња осматрачница.
 

–––––––––––––––

31 Извор: Мастер План одрживог развоја руралног туризма у Републици Србији, 2010. година.

32 Најбоље праксе из: Белгије, Француске, Шпаније. Консултовано је и 14 мастер планова за развој туризма који се реализују у одређеним крајевима Србије.
 
10. Пројекција и план активности развоја руралног туризма 
	
10.1.1. Неопходна улагања
Jавни сектор на свим нивоима треба да учествује сходно својим буџетским могућностима, као и да обезбеди учешће кроз конкурисања код међународних фондова и донатора. Имплементација програма у целини у средњерочном периоду требало би да јавни сектор на републичком и локалном нивоу учествује са 50%, укључујући средства од јавних фондова и донација које обезбеди. 
	
10.1.2. Потенцијални извори финансирања имплементације 
	програма
А) Подршка овом Програму обезбеђиваће се из средстава утврђених Законом о буџету Републике Србије за финанисирање подстицаја туризму и Програма распореда и коришћења субвенција намењених за развој туризма у одговарајућој години, и Програма о изменама Програма распореда и коришћења субвенција намењених за развој туризма у одговарајућој години, као и Уредбе о условима и начину доделе и коришћења средстава за кредите за подстицање квалитета угоститељске понуде физичких лица и МСП у области туризма за одговарајућу годину. 
	
У свакој години средства ће се обезбеђивати у складу са средствима у буџету у тој години, за финансирање подстицаја туризма и Програма распореда и коришћења субвенција намењених за развој туризма и доделе и коришћења средстава за кредите за подстицање квалитета угоститељске понуде физичких лица и МСП у области туризма.
Б) У складу са Законом о локалној самоуправи („Службени гласник РС”, број 129/07) и Закона о изменама и допунама Закона о финасирању локалне самоуправе („Службени гласник РС”, број 47/11) подршка овом програму обезбеђиваће се из буџета локалних самоуправа. 
	
В) За рурални туризам издвајаће се и средства других владиних институција и министарстава, међународних донатора као што су GIZ, Светска банка, EBRD, и регионалних развојних пројеката у оквиру сарадње општина у региону, као и прекограничног финансирања.
Г) Има се у виду могућност повезивања са другим регионалним развојним пројектима и прекограничног финансирања, пре свега из Румуније и Бугарске, које се граниче са јужним Банатом и Доњим Подунављем, односно са источном Србијом.
Д) Осим тога, очује се одговарајућа финансијка подршка програму кроз ИПА фондове.
Е) Учешће приватног сектора који се предвиђа у финанкијској подршци програму различито је за поједине врсте имлементационих програма, али у целини би у средњерочном инцестиционом плану имлементације требало да допринесе са 50%. То је посебно важно за програме развоја центара за активности и смештаја, ако се има у виду да улагања у центре за активности и њихово пословање могу да буду атрактиван бизнис и добар потенцијал за привлачење инвестиција из приватног сектора. Развој и ширење концепта инвестиционих сајмова представља проактиван начин за привлачење инвестиција из приватног сектора. Тај метод се успешно користи у свету, на дестинацијама као што су Шпанија, Белгија, Аустрија и Француска.
10.1.3. Поврат улагања у руралном туризму 
Имплементациони план и инвестиције утврђене Имплементационом плану треба анализирати у погледу користи и вредности која ће бити остварена као резултат имплементације. Те користи су у виду економских доприноса, као и друштвене и еколошке вредности. У овом делу упоређене су неопходне инвестиције и директни допринос који ће се остварити кроз програм развоја одрживог руралног туризма.
И поред тога што су утврђени „најбржи резултати” на основу којих ће се брзо остварити видљиве користи у погледу развоја руралног туризма у Републици Србији, ипак треба одређено време да се остваре све користи од имплементације Програма развоја одрживог руралног туризма. Укупне користи од улагања израчунате су и процењене за средњерочни период од 4 године. Највеће инвестиције предвиђене су на почетку спровођења овог програма, док ће се користи остваривати у дугорочном периоду.
Истовремено с тим, почеће полако да се осећају и прве користи од имплементације, а затим, како имплементација буде одмицала, и много брже. То ће бити резултат повећања ефикасности и прогресивног смањивања броја недостатака у ланцу вредности руралног туризма. Према томе, како пројекат буде одмицао, свако улагање у пројекат створиће додатну вредност у економији.
Анализа поврата улагања у имплементацију програма развоја одрживог руралног туризма базирана је на следећим основним показатељима:
А) Укупан имплементациони буџет за рурални туризам 
Б) Ефекти имплементације програма развоја одрживог руралног туризма на директан економски допринос руралног туризма 
	
Анализа поврата улагања показује да ће на крају средњерочног периода од 4 године директни допринос програма премашити потребне инвестиције. Тај тренд ће се наставити и у наредним годинама спровођења Програма. Вредност нето доприноса наставиће, временом, да расте са повећањем директног доприноса и смањењем инвестиција. Укупан резултат имплементације Програма развоја одрживог руралног туризма биће економска вредност која ће далеко премашити неопходне инвестиције за пројекат. 
	
Осим директне економске користи оствариће се и друге врсте индиректних економских користи, као и друштвена и еколошка вредност.