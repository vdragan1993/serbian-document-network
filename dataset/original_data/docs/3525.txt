На основу члана 45. став 1. Закона о Влади („Службени гласник РС”, бр. 55/05, 71/05 – исправка, 101/07, 65/08, 16/11, 68/12 – УС, 72/12, 7/14 – УС и 44/14),
Влада донoси
СТРАТЕГИЈУ
мера и активности за повећање квалитета услуга у области геопросторних података и уписа права на непокретностима у званичној државној евиденцији – реформски пут Републичког геодетског завода до 2020. године
"Службени гласник РС", број 8 од 3. фебруара 
				2017.
 
Визија
Републички геодетски завод ће обезбеђивати поуздане и ажурне званичне геопросторне и имовинско-правне податке на стандардизован и лако доступан начин са циљем одрживог друштвеног и економског развоја Републике Србије.
Мисија
Републички геодетски завод је државна институција којој је поверена званична евиденција о непокретностима и имаоцима права на непокретностима, и која настоји да услуге пружа квалитетно, транспарентно и делотворно, стално усклађујући свој рад са међународним стандардима и потребама корисника.
1. УВОД
Републички геодетски завод (у даљем тексту: РГЗ) је посебна организација Републике Србије која обавља послове државног премера, катастра непокретности и управљања геопросторним подацима на националном нивоу.
Програмом економских реформи за период од 2016. до 2018. године један од циљева Владе је привредни раст и јачање конкурентности. Уређено и ефикасно управљање катастарским и другим геопросторним подацима допринеће побољшању пословног окружења и рангирања Републике Србије у Извештају о пословању (Doing Business) Светске банке. У области издавања грађевинских дозвола, Законом о изменама и допунама Закона о планирању и изградњи („Службени гласник РС”, број 132/14) уведен је обједињени поступак који успоставља јединствену комуникацију између потенцијалног инвеститора и надлежне институције. Обавеза РГЗ-а је да комуницира са осталим државним органима и организацијама, као и органима јединица локалне самоуправе, успостављајући на тај начин једношалтерски систем издавања грађевинских дозвола.
Светска банка кроз пројекат „Унапређење земљишне администрације у Србији” подржава унапређење ефикасности, транспарентности, доступности и поузданости система за управљање непокретностима и просторним информацијама у Републици Србији.
Процес приступања Републике Србије Европској унији захтева прилагођавање јасно утврђеним стандардима. Директива ЕУ INSPIRE 2007/2/ЕЗ једна је од најважнијих у области управљања геопросторним подацима, чије смернице одређују даљи рад и развој РГЗ-а.
На основу Програма економских реформи за период од 2016. до 2018. године, који је Влада усвојила 3. марта 2016. године, потребно је унапредити систем управљања и контроле рада РГЗ-а, односно утврдити скуп најважнијих правила по којима ће функционисати унутрашња организација. Неопходно је унапредити функције планирања на стратешком и оперативном нивоу, повећати ефикасност и квалитет услуга, унапредити професионализам и водити рачуна о родној равноправности на управљачким позицијама.
РГЗ, уз подршку Светске банке и других партнера, радиће на примени стратегије која треба да одговори захтевима Владе за унапређење земљишне администрације. Стратешки циљеви треба да буду остварени до краја 2020. године. Утврђене мере и активности ће се редовно пратити и оцењивати. РГЗ ће подносити Влади извештај о испуњености циљева ове стратегије на годишњем нивоу.
Ова стратегија је у својој основи адаптивна, што ће се омогућити редовним праћењем и годишњом анализом резултата и релевантности предложених мера за постизање циљева. На основу ових анализа, по потреби, вршиће се годишња ажурирања стратегије. Праћењем стратегије се обезбеђују благовремене информације о делотворности мера, о њиховом утицају на кориснике и о начину на који их РГЗ примењује. У случају значајних промена у полазним претпоставкама или околностима у којима се примењује ова стратегија, могућа су, уз редовна годишња, ванредна ажурирања стратегије и акционог плана.
1.1. Општи циљ стратегије и начела
Свеобухватни циљ oве стратегије је пружање подршке привредној реформи Владе делотворним обезбеђивањем података из сфере тржишта непокретности, процене вредности непокретности и геопросторних података ради бржег и лакшег доношења одлука на свим стратешким нивоима. Кроз интеграцију услуга РГЗ-а у портал е-Управе, побољшаће се и убрзати приступ и дистрибуција података, унапредити комуникација између државних органа, као и између РГЗ-а и корисника његових услуга.
Стратегија предвиђа проширење обима доступних података о непокретностима и унапређење радних процеса и услуга из сфере управљања геопросторним подацима, усаглашавање обима услуга са потребама државе и друштва, ефикасније управљање људским ресурсима и побољшање квалитета производа и услуга.
1.2. Показатељи за праћење успешности извођења стратегије
Показатељи за праћење успешности извођења ове стратегије су:
1) да ли је успостављен нови систем уписа непокретности и права на њима;
2) да ли је НИГП усклађена са директивом Европске уније INSPIRE;
3) да ли је успостављен систем масовне процене вредности непокретности и испитан у пет општина;
4) да ли је формирано одељење за управљање људским ресурсима;
5) степен интеграције електронских сервиса РГЗ-а у портал е-Управе;
6) ниво свести припадника угрожених група о услугама РГЗ-а;
7) да ли је изграђен централни депо дигиталног архива и покренуте услуге за увид и издавање архивске грађе у дигиталном облику;
8) ниво задовољства корисника услуга РГЗ-а у сталном порасту током праћења испуњења стратегије.
2. НАЧЕЛА СТРАТЕГИЈЕ
Циљ је унапредити рад РГЗ-а применом следећих начела:
У – Усклађеност са Дигиталном агендом Владе, која предвиђа да РГЗ нуди све услуге и путем портала е-Управе, омогућавајући доступности услуга корисницима путем јединственог виртуелног шалтера.
Н – Национална инфраструктура геопросторних података (у даљем тексту: НИГП) – стандардизација геопросторних података на државном нивоу обезбеђује доступност, квалитет и ефикасније коришћење и размену просторних података на националном и међународном нивоу.
А – Ажурност – редовно ажурирање података и подизање свести корисника о томе како се подаци прикупљају и ажурирају, као и о значају ажурности података за све кориснике.
П – Поузданост података подиже степен поверења које јавност и корисници имају у РГЗ као институцију којој је поверено вођење званичне евиденције о непокретностима, те јача опште пословно окружење.
Р – Рационалност процедура, поступака и коришћења људских ресурса.
Е – Ефикасност у пружању услуга и комуникацији са корисницима.
Д – Доступност јавних података, применом концепта отворених података (open data), за све кориснике.
И – Интегритет у раду применом закона и системских мера за спречавање коруптивних радњи.
Т – Транспарентност у раду на основу јасно утврђених правила, поступака и методологије рада и лако доступних и проверљивих информација.
И – Информациона систематичност кроз савремено решење ИТ система који пружа неопходну подршку у раду и спровођењу стратешких циљева РГЗ-а.
Р – Реформа организационе структуре, управљања људским ресурсима и пословним процесима унапређењем стручности и развијањем партнерских односа са грађанима, локалном заједницом, привредом, невладиним сектором, међународним телима и организацијама, као и државним сектором.
Г – Геореференцирање (просторно позиционирање) података и информације добијене њиховом обрадом представљају основ за ефикасно планирање и управљање у функцији одрживог развоја.
З – Законитост – законодавни оквир усаглашен са потребама пословања и међународним прописима за размену геопросторних података.
Усвајањем и придржавањем наведених начела ствара се механизам за ефикасно и брзо постизање стратешких циљева унапређења рада РГЗ-а.
3. ПОЛАЗНЕ ОСНОВЕ
3.1. Структура услуга и корисника
РГЗ пружа услуге широком дијапазону корисника. Групе корисника података РГЗ-а можемо поделити на следеће:
1) интерни корисници (унутрашње организационе јединице РГЗ-а међусобно размењују и користе податке у току редовних послова);
2) јавне институције (разни државни органи и организације и органи и организације локалних самоуправа, као и јавна предузећа који у раду користе податке и услуге које им пружа РГЗ);
3) професионални корисници (геодетске фирме, као и велике грађевинске фирме које у свом саставу имају геодетске организационе јединице су корисници широког спектра услуга РГЗ, од издавања података из регистра непокретности до коришћења националне активне геодетске референтне мреже за потребе теренских радова);
4) приватни сектор (агенције за промет непокретности, проценитељи вредности непокретности, банке и други привредни субјекти користе податке и услуге РГЗ-а);
5) грађани (највећа група корисника услуга и података РГЗ-а, али углавном усредсређена на преузимање података из државног регистра непокретности).
Лепеза услуга које пружа РГЗ садржи:
1) утврђивање и провођење промена на непокретностима: преношење на терен грађевинске парцеле, деоба парцеле, геодетско снимање објекта, утврђивање кућног броја, упис стварних права на непокретностима, упис забележби,
2) утврђивање и провођење промена на водовима,
3) пружање услуга из области активне геодетске референтне основе – АГРОС,
4) издавање података о тачкама геодетске основе,
5) услужна трансформација координата у различите референтне системе,
6) обнова геодетске основе,
7) обнова границе парцеле,
8) идентификација парцеле,
9) издавање и одузимање лиценце за рад геодетске организације,
10) издавање и одузимање геодетске лиценце,
11) издавање и одузимање овлашћења за снимање из ваздушног простора територије Републике Србије за потребе државног премера,
12) обрачун катастарског прихода,
13) давање сагласности за издавање картографских публикација,
14) оверу геодетских подлога у инжењерско-техничким областима,
15) издавање преписа поседовног листа (из катастра земљишта),
16) издавање преписа или извода из листа непокретности (из катастра непокретности),
17) издавање копије плана катастарске парцеле,
18) издавање копије геодетских планова и карата у аналогном и дигиталном облику,
19) издавање уверења о подацима уписаним у катастар земљишта, односно катастар непокретности,
20) пружање услуга из делокруга завода у оквиру међународне сарадње,
21) прикупљање и издавање података о ценама прометованих непокретности,
22) издавање података из регистра просторних јединица,
23) издавање аерофотограметријских снимака,
24) издавање ортофотоа,
25) издавање дигиталног модела терена,
26) издавање основне државне карте,
27) издавање зидних географских и тематских карата,
28) издавање зидних историјских карата,
29) издавање планова градова,
30) издавање атласа,
31) вршење посебних радова у оквиру комасационог премера,
32) геофизичка мерења и испитивања.
3.2. Постојеће стање
Постојеће стање у вези приступа и коришћења просторних података у Републици Србији одликују следеће слабости:
1) неажурност података – неусклађеност цена услуга РГЗ-а са животним стандардом и недовољна обавештеност грађана о предностима уписа непокретне имовине у државну евиденцију доводи до слабог уписа у евиденцију, што као исход има неажурност података у катастру непокретности, који је званична државна евиденција о непокретностима и правима на њима;
2) неусклађеност података – подаци из различитих епоха и различитих начина прикупљања коришћењем технологије која постиже различиту тачност доводи до тога да подаци у алфанумеричким и графичким базама података нису у сагласности;
3) хетерогеност система информационе технологије (ИТ) – системи за упис података у катастру непокретности су прављени ad hoc и нису међусобно усклађени;
4) умножавање напора и трошкова – прекомерност података због великог броја јавних институција које прикупљају сличне податке; постоји преклапање надлежности, постојећи подаци се не користе више пута; трошкови коришћења су високи;
5) недовољно коришћење стандарда – недостатак усаглашености података, неусклађене информације и информациони системи, различит квалитет и различите врсте информација, тешкоће у размени и комбиновању информација;
6) слаба приступачност – тешко је пронаћи потребне податке и где су доступни; недостатак одговарајућих дигиталних података; ограничена права приступа, неприкладна дистрибуција, непотпуна техничка инфраструктура, недоследна политика цена;
7) препреке у размени података – недостатак добрих партнерских односа, недостатак интероперабилности, немогућност осигурања једнакости у приступу подацима, брига око злоупотребе података, слаба поузданост и поверљивост података, нејасан квалитет података;
8) нејасна заштита права и политика лиценцирања која спречава дистрибуцију и размену података; услови за коришћење су променљиви и често ограничени;
9) недостатак координације административних нивоа одговорних за снабдевање подацима унутар државе и размену података преко граница;
10) недостатак евиденција који непосредно утиче на немогућност управљања кадровским пословима као што су: праћење попуњености и спровођење обука, евиденције о привремено и повремено ангажованим радницима, праћење и планирање одсуства са радног места;
11) остали недостаци – ограничено искуство у развоју веб сервиса, ограничени финансијски и људски ресурси; не постоји јединствен средњорочни програм рада у геосектору, не постоје стабилни извори и утврђени начини финансирања институција које се баве обезбеђењем геоподатака.
3.3. Организациона структура РГЗ-а
Организациона структура није мењана дужи низ година, а самим тим није било ни значајнијих промена у систематизацији радних места. Садашња организациона структура, заснована на територијалном принципу, проистекла је из законског оквира и техничких ограничења која у великој мери не подржава функционално организовање служби, а самим тим неповољно утиче на професионализацију пословних процеса. Опис послова и нормирање учинка не одражавају стварно стање на терену. Стога је „Унапређење организационе структуре и прилагођавање кадровске структуре” постављено као један од циљева стратегије.

Организациона шема РГЗ-а
3.4. Анализа снага, слабости, могућности и ризика (SWOT)
Снаге:
1) успостављен катастар непокретности на целој територији Републике Србије;
2) 90% од укупног броја катастарских општина је дигитализовано; 
3) одређени системи добро раде (катастар водова, адресни регистар, топографско-картографска делатност, дигитални архив и др.);
4) РГЗ је водећа институција која је надлежна за израду и одржавање најважнијих просторних података, услуга и геодетских референтних основа у Републици Србији;
5) добра репутација код других државних органа као поуздан партнер у реализацији њихових активности;
6) водећа институција у примени директиве ЕУ INSPIRE у Републици Србији;
7) стабилан извор финансирања за текуће активности.
Слабости:
1) неусклађеност графичких и атрибутивних података;
2) неажурни подаци;
3) неажурност других евиденција;
4) велики број заосталих предмета;
5) закони у одређеним случајевима нису довољно јасни (нпр. решавање заосталих предмета);
6) недостатак интегрисаног катастарског информационог система;
7) многобројне пословне делатности РГЗ-а нису развијене (документациони систем, управљачки систем,...);
8) застарелост опреме;
9) старосна и образовна структура запослених.
Могућности:
1) коришћење искуства других земаља у процесу модернизације РГЗ-а;
2) додатно финансирање у виду зајма Светске банке и других фондова намењених модернизацији РГЗ-а;
3) успостављање блиске сарадње са министарством надлежним за послове одбране у циљу заједничкe реализације и контроле мера и активности у областима од заједничког интереса;
4) могућност пружања додатних услуга кроз функционисање НИГП-а;
5) велико тржиште за коришћење просторних података које је стално у порасту;
6) покретач увођења начела отворених података („Open Data”) за просторне податке на републичком нивоу са циљем развоја привреде и подстицања ширег коришћења просторних података;
7) сарадња са институцијама из региона и Европе омогућава лакши приступ европским фондовима ради реализације пројеката од националног интереса.
Ризици:
1) отпор променама у раду РГЗ-а унутар бирократског апарата.
3.5. Светски трендови у геодезији
Међународна усмерења у области геодезије можемо поделити на неколико тематских подручја:
1) референтни геодетски системи;
2) земљишна администрација и 
3) инфраструктура просторних података.
У области референтних геодетских система тренд је успостављање и одржавање европског референтног система који подразумевају терестрички референтни систем ETRS89 и европски висински систем EVRS.
У области земљишне администрације трендове ствара Међународни савез геодета и геофизичара (FIG). С обзиром на то да управљање земљиштем има велики значај за друштвени и привредни развој државе, 2012. године је успостављен ISO стандард 19152:2012 за ову област, а на основу документа FIG, Cadastre 2014.
У области инфраструктуре просторних података велики значај има директива 2007/2/ES, Европског парламента из 2007. године (INSPIRE), која доноси општа правила успостављања инфраструктуре просторних података са циљем ефикаснијег коришћења. Ова инфраструктура представља интегрисани систем геопросторних података, који омогућава корисницима да одреде и приступе просторним информацијама добијеним из различитих извора (од локалног, преко националног, до глобалног нивоа) на свеобухватан начин.
Као начело развоја рада, појављује се начело отворених података („Open Data”) који подразумева слободан приступ подацима, без ограничења у коришћењу и објављивању. Велики број држава примењује ово начело и податке прикупљене у многим областима уступају као нови вид јавног ресурса.
Доказано је да се начело отворених података може користити за лакше и прецизније одређивање социјалних и економских трендова, унапређење јавних услуга, изградњу поверења јавности према државним институцијама као и поспешивање економског развоја државе. Начело отворених података подржава остварење циљева одрживог развоја које су утврдиле Уједињене нације (Агенда одрживог развоја 2030 УН).
3.6. Могућности проширења обима услуга и корисника
Подаци РГЗ-а су од изузетне важности за државу, привреду и грађане, што обавезује РГЗ да стално ради на унапређењу квалитета података и услуга, на њиховом ефикаснијем обезбеђивању и увођењу нових услуга у складу са потребама тржишта. Најновији трендови у прикупљању и анализи просторних података омогућавају израду нових производа који могу значајно утицати на ефикасније функционисање државе, ефикаснији начин управљања најважнијим државним ресурсима, као и ефикаснији рад приватног сектора и развој тржишта, нарочито у области тржишта непокретности, пољопривреде, заштите животне средине и сл.
Увођење регистра цена непокретности и система масовне процене вредности непокретности су најбољи пример прилагођавања услуга РГЗ-а потребама корисника, а које су истовремено и основне делатности РГЗ-а, обзиром да је институција катастра првобитно настала за потребе опорезивања непокретности. Ово прилагођавање радног процеса РГЗ-а потребама државних институција ради повећања њихове ефикасности позитивно утиче на јавне процесе (подаци потребни за пореску управу у процедурама експропријације, судским парницама и сл.), а истовремено, стављањем у промет података прикупљених у оквиру регистра цена непокретности повећава се ефикасност и поузданост у приватним пословима (нпр. појединачне процене вредности непокретности), а истовремено пружа и прилика за додатни приход РГЗ-а. Дигитални архив РГЗ-а својом делатношћу омогућује масовно скенирање обимне архивске документације, а израдом електронских сервиса омогућиће увид и издавање архивских докумената преко интернета.
3.7. Подршка приступним преговорима са Европском унијом
Република Србија је направила стратешки избор када је чланство у Европској унији одредила као свој најважнији приоритет. РГЗ пружа активну подршку у процесу приступања Републике Србије Европској унији чланством у Преговарачкој групи за животну средину, Преговарачкој групи за пољопривреду и рурални развој, Преговарачкој групи за пословно настањивање и слободу пружања услуга и Секторским радним групама за планирање и програмирање средстава развојних помоћи за следеће области: 
1) унутрашњи послови;
2) реформа јавне управе;
3) пољопривреда и рурални развој;
4) животна средина и климатске промене. 
Политика заштите животне средине Европске уније има за циљ да подстиче одрживи развој и очува животну средину за садашње и будуће генерације. У оквиру овог преговарачког поглавља, РГЗ је одговорна институција за примену директиве о успостављању Инфраструктуре просторних информација Европске заједнице (INSPIRE). Превођењем директиве и пратећих аката Европске уније у национално законодавство, учешћем на разним регионалним и националним пројектима и реализацијом активности на подизању свести о важности директиве INSPIRE у Републици Србији, РГЗ је допринео успешнијем спровођењу процеса европских интеграција Републике Србије у овој области.
Влада препознаје РГЗ као институцију која у процесу приступања Републике Србије Европској унији треба да пружи подршку Министарству пољопривреде и заштите животне средине у примени одговарајућих прописа којима се уређује област Заједничке пољопривредне политике и руралног развоја Европске уније, превасходно успостављањем Интегрисаног система управљања и контроле (IACS). РГЗ је учествовао у изради Акционог плана у делу који се односи на увођење Система одређивања земљишне парцеле (LPIS) који ће се користити за потребе доделе субвенција у пољопривреди, спровођења пољопривредне политике, праћења стања, унапређење управљања у пољопривреди, као и за потребе руралног развоја. 
4. СТРАТЕШКИ ЦИЉЕВИ
Како би се постигао свеобухватни циљ ове стратегије, потребно је јасно одредити појединачне стратешке циљеве из свих области делокруга РГЗ-а.
С обзиром на делокруг РГЗ-а стратешки циљеви обухватају:
1) успостављање ефикасног система уписа, управљања и дистрибуције података о непокретностима и инфраструктурним водовима и правима на њима;
2) унапређење НИГП-а;
3) унапређење квалитета топографско-картографске базе података;
4) успостављање система масовне процене вредности непокретности;
5) унапређење организационе структуре и прилагођавање кадровске структуре унапређеном систему рада;
6) интеграција у е-Управу и отварање могућности за потпуну електронску комуникацију са корисницима;
7) унапређење поузданости и квалитета података у државној евиденцији непокретности и инфраструктурних водова и правима на њима;
8) унапређење доступности услуга РГЗ-а припадницима угрожених група;
9) наставак продукције (скенирања) архиве РГЗ-а, израда и стављање у функцију сервиса за увид и издавање архивских докумената и израда централног депоа за архивску грађу РГЗ-а.
Успостављање ефикасног система уписа, управљања и дистрибуције података о непокретностима и инфраструктурним водовима, као и правима на њима има за циљ да омогући бржи и делотворнији рад РГЗ-а. Најзначајнији мерљиви ефекат овог стратешког циља је смањење трајања процедура у систему уписа непокретности на пет до седам дана, односно просечно четири дана за упис промене права власништва над непокретностима у односу на садашњих 14,5 дана.
Унапређење НИГП-а има за циљ да обезбеди подршку одрживом развоју и евроинтеграцијама и задовољи потребе и захтеве јавног и приватног сектора, као и свих грађана. НИГП представља оквир унутар кога се развија политика широког коришћења геоинформација, смањују административни трошкови и спречава умножавање послова. Мерљиви ефекат овог стратешког циља је унапређење националне и регионалне сарадње и развоја коришћењем најсавременијих решења у области геопросторних информација. Оснивање Регионалног центра за управљање геопросторним информацијама допринеће реализацији наведених циљева.
Унапређење квалитета топографско-картографске базе података има за циљ да увођењем националних и међународних стандарда за геопросторне податке, прикупљањем и периодичним ажурирањем референтних геопросторних података на националном нивоу и обезбеђивањем сервиса и геостатистичких анализа, обезбеди системску основу за ефикасно планирање и вођење политика у функцији одрживог развоја. Оснивање Регионалног центра за управљање геопросторним информацијама допринеће реализацији наведених циљева.
Успостављањем система масовне процене вредности непокретности се постиже више циљева: јачање тржишта непокретности и пословног окружења, системски се израчунавају тржишне вредности свих регистрованих непокретности чиме се ствара основ за разрезивање пореза на имовину и пореза на промет апсолутних права на непокретностима и ствара се референтна вредност за непокретности у другим јавним и приватним пословима.
Прикупљањем података о промету непокретности, који представљају основу за појединачне процене вредности, доприноси се јачању тржишта непокретности али и пословног окружења јер непокретности често представљају основни/оснивачки капитал, односно обезбеђење за финансирање привредних делатности. Подаци о промету непокретности представљају и основ за образовање модела за масовну процену вредности непокретности, који поново катастру даје основну улогу, а то је обрачун пореске основице. Масовном проценом вредности непокретности ствара се неутрални систем који би, за потребе разрезивања пореза на имовину и пореза на промет непокретности, израчунавао пореску основицу. Истовремено, оваква вредност непокретности представља референтну вредност и у многим другим како јавним, тако и приватним пословима.
Унапређењем организационе и прилагођавањем кадровске структуре унапређеном систему рада подиже се делотворност рада запослених и омогућава несметано одвијање радних процеса на свим нивоима. Неопходно је систем управљања кадровима изградити на начин да се организација лако прилагођава новим пословним поступцима и процесима, који ће бити уведени изградњом новог система уписа непокретности.
Интеграција у е-Управу, поред повећања доступности електронских услуга РГЗ-а, омогућава решавања предмета потпуно електронским путем (катастар без папира) почев од подношења захтева РГЗ-у, па до издавања потврде/решења подносиоцу захтева.
Унапређење поузданости и квалитета података у државној евиденцији непокретности и инфраструктурних водова и правима на њима има за циљ да подигне поверење грађана у државну евиденцију као једини државни гарант права својине и других права на непокретностима, као и да укаже на значај уписа својих права у државну евиденцију. Последично се јача пословно окружење, привлаче улагања и омогућава већа привредна активност.
Унапређење доступности услуга РГЗ-а припадницима угрожених група има за циљ да обезбеди лакши приступ услугама РГЗ-а применом механизама за смањење нивоа угрожености. Инклузивна администрација земљишта је од кључног значаја за пружање равноправног приступа услугама грађанима. Циљ би се остварио спровођењем конкретних мера као што су: успостављање мобилних сервиса за особе са инвалидитетом које нису у могућности да дођу у службе за катастар непокретности; адаптација одабраних служби за катастар непокретности изградњом приступних рампи за особе са инвалидитетом; повећање нивоа информисаности припадника угрожених група о стварним правима на непокретностима и услугама РГЗ-а, као и изградња капацитета запослених у раду са припадницима угрожених група.
Делатност Дигиталног архива (у даљем тексту: ДА) РГЗ треба да омогући да се сваки архивски папирни документ који се налази у поседу РГЗ-а, а од значаја је у било ком употребном смислу, буде пребачен у дигитални облик. Такође, треба да омогући, уз исправно кодирање (мета – подаци), брзо проналажење било ког документа уз задати критеријум претраге. 
Крајњи корисници ДА су запослени РГЗ-а, државни органи и сва правна и физичка лица који су корисници услуга РГЗ-а. Израда интернет сервиса омогућиће увид и издавање архивских докумената без шалтера и чекања странака у редовима. 
Израда централног депоа ДА омогућиће квалитетно и поуздано чување архивске грађе РГЗ-а која се сада налази на више места, често чувана у неадекватним условима.
4.1. Фактори који утичу на успешну реализацију стратешких циљева
Најзначајнији фактори за успешно спровођење ове стратегије су:
1) политичка подршка одговарајућих институција;
2) свест и жеља руководства за увођење промена;
3) успешно управљање променама од стране управе РГЗ-а;
4) јасно комуницирани циљеви;
5) примена знања и искустава других земаља за извођење трансформације РГЗ-а;
6) стално праћење и оцена испуњења стратешких циљева.
С друге стране, постоје одређени фактори који могу представљати препреке потпуном испуњењу циљева ове стратегије:
1) дељење надлежности за вођење државне евиденције на више организација може довести до нејасних надлежности и хијерархијске структуре и подвајања система што доводи до компликовања процедура, комплексности надзора над радом система, повећања трошкова и продужења процедура; 
2) проширење круга лица која учествују у процедурама државне регистрације права на непокретностима може довести до компликације процедура и продужења времена потребног за упис права; 
3) непостојање учешћа грађана, привреде и других субјеката у процесу промена;
4) одсуство буџетског финансирања за обављање мера и активности предвиђених стратегијом;
5) непостојање континуитета руководства РГЗ-а;
6) недостатак сарадње других државних органа и институција у активностима у којима је потребна њихова сарадња;
7) спорост у реализацији планираних активности и отежана комуникација са другим државним органима и институцијама;
8) општи друштвени услови – неуједначеност развоја појединих сегмената друштва.
5. ПЛАНИРАНЕ АКТИВНОСТИ ЗА ПОСТИЗАЊЕ СТРАТЕШКИХ ЦИЉЕВА
За сваки стратешки циљ из претходног поглавља је потребно одредити мере и показатеље на основу којих се може пратити и оцењивати испуњеност задатих циљева. С обзиром на међусобну зависност појединачних стратешких циљева и неопходних мера, неопходно је одредити и период реализације ради усклађивања активности и постизања синергије међу тимовима који су задужени за спровођење појединачних мера.
5.1. Успостављање ефикасног система уписа, управљања и дистрибуције података о непокретностима и инфраструктурним водовима и правима на њима
Кључни и свакако најважнији циљ РГЗ-а је успостављање ефикасног система уписа, управљања и дистрибуције података о непокретностима и водовима. Побољшање пословног окружења, односно тржишта некретнина и хипотекарног тржишта, није могуће без поузданих и ажурних података о непокретностима и правима на њима.
5.1.1. Дефинисање нових радних процеса и процедура
Постојећи радни процеси који су дефинисани законима, због своје сложености и обимности проузроковали су значајан број нерешених предмета, односно захтева странака. Поједностављење радних процеса и процедура, као стратешки циљ успостављања ефикасног система регистрације доприноси бржем решавању захтева, повећању правне сигурности, отклањању коруптивних фактора и стварању повољнијег пословног окружења пружањем квалитетнијих јавних услуга. Дефинисаће се нове процедуре које омогућавају пријем електронских захтева корисника услуга и издавање електронских докумената у геодетским организацијама, код јавних бележника и других овлашћених субјеката. Посебан нагласак у стратешком смислу је омогућавање електронске размене података и документације између РГЗ-а и других државних органа, као и РГЗ-а и геодетских организација.
Радни процеси ће бити дефинисани на такав начин, да се преуреди комплетан приступ радним задацима у оквиру РГЗ-а. Централизацијом базе података, праћења испуњења радних задатака и учинка запослених омогућиће се ефикаснији приступ решавању текућих предмета и распоређивање предмета равномерно на све запослене. Нови радни процеси би требало да уклоне ограничења да се предмети решавају искључиво у подручној јединици у којој су примљени што сада доводи до великог чекања на територијама где постоји велики број предмета, док са друге стране у подручјима која имају мали број предмета долази до мале искоришћености постојећих капацитета. Овакав приступ укупној организацији рада РГЗ-а ће довести до могућности да се на више места отворе испоставе или подручне јединице које би само примале захтеве и издавале решене предмете, а да се на неколико места у држави формирају велики регионални центри који би се бавили решавањем предмета и обављањем других послова који нису у директној вези са странкама.
Оваква реорганизација посла у РГЗ-у ће неизбежно довести и до прилагођавања броја и структуре запослених ради испуњавања радних обавеза.
5.1.2. Припрема и прилагођавање законске регулативе и подзаконских аката за нове процедуре и радне процесе РГЗ-а
У складу са унапређеним пословним процесима и процедурама из тачке 5.1.1. потребно је донети нови закон који ће уредити посебан поступак уписа у катастар, као и изменити и допунити Закон о државном премеру и катастру и постојећа подзаконска акта.
5.1.3. Увођење и одржавање модерног информационог система 
Успостављање ефикасног система регистрације није могуће без увођења модерног информационог система који ће подржати унапређене пословне процесе и процедуре. Потребно је да се повећа степен безбедности информационо-комуникационог система и омогући електронско подношење захтева, електронска размена података са другим државним органима, уз увођење електронског потписивања докумената и електронско плаћање услуга.
Један од основних елемената инфраструктуре која ће омогућити постизање стратешких циљева организације је развој и примена новог информационог система. 
Информациони систем ће се састојати из више модула и компоненти који ће бити међусобно повезани. Са једне стране биће организован као производни систем који ће подржавати радне процесе РГЗ-а. Са друге стране дистрибуираће информације корисницима, а са треће стране биће повезан са порталом НИГП-а, у оквиру којега ће пружати информације о катастру. 

Приказ компоненти информационог система РГЗ-а
Наведена слика приказује саставне компоненте информационог система РГЗ-а који су организовани као основни систем, систем подршке (придружени модули) и екстерни системи. Основни систем је интегрисан катастарски систем (алфанумерика + графика) и веб портал за пружање катастарских података. Придружени модули подржавају рад основног система. Екстерни системи са једне стране користе информације из основног катастарског система, а са друге стране носе додатне специфичне услуге различитим врстама корисника. Стратегија увођења новог информационог система заснива се на модуларном приступу (модули DMS, CMS, AU, AR, REC), са јединственом базом података.
У зависности од начина коришћења и нивоа приступа информационом систему корисници се деле на следеће:
1) корисници који ће имати право приступа производном систему:
(1) службеници РГЗ-а,
(2) геодетске организације,
(3) јавни бележници,
(4) локална самоуправа,
(5) извршитељи и др.;
2) корисници који имају увид у податке:
(1) службеници РГЗ-а,
(2) државни органи и институције,
(3) професионални корисници,
(4) физичка лица и др.
5.1.4. Регистровање објеката и посебних делова објекта у изградњи
У складу са потребама тржишта непокретности циљ РГЗ је да региструје објекте и посебне делове објекта у изградњи на основу издате грађевинске дозволе. На тај начин обезбедиће се правна сигурност у промету објеката и посебних делова објекта у изградњи, спречиће се поновна продаја исте непокретности и омогућити једноставнији и бржи упис хипотеке на непокретностима у изградњи.
5.2. Унапређење националне инфраструктуре геопросторних података
РГЗ ће, поред мера које тренутно спроводи, активније учествовати у примени директиве INSPIRE и координирати коришћење геопросторних података у Републици Србији. Главна улога РГЗ-а у будућем периоду је да:
1) развија и стандардизује НИГП;
2) прикупља и шири знање о НИГП-у;
3) омогућава да НИГП буде у што већој мери приступачан јавности у Републици Србији и Европској унији.
За успешно успостављање НИГП-а кључна је сарадња заинтересованих страна, са фокусом на одрживо финансирање за прикупљање референтних података са циљем подршке примене начела отворених података. Улога РГЗ-а је од кључне важности у овом сегменту како због чињенице да је одговорна институција за примену директиве INSPIRE, тако и због тога што је у надлежности РГЗ-а прикупљање и одржавање најважнијих скупова просторних података. Подаци који су свима доступни за слободно коришћење позитивно ће утицати на економију земље. 
Развој Националног геопортала је такође од изузетне важности за Републику Србију. Национални геопортал ће бити обједињена платформа која чува и дистрибуира националне скупове просторних података који су у власништву државних институција. Подаци ће се дистрибуирати преко веб сервиса (сервиса за претраживање, преглед, дистрибуцију, трансформацију и позивање). Таква платформа, због своје важности и великог броја корисника треба да буде веома стабилна и увек доступна.
5.2.1. Унапређење система (законски оквир, стандарди, технологија и ресурси) за ефикасније и ефективније коришћење геопросторних информација
Циљ ове активности је да се обезбеди доступност просторних информација на основу заједничких стандарда задовољавајући битне потребе за интероперабилношћу и квалитетом. Геоинформације од партнера биће стандардизоване и подесне за вишеструко коришћење, као унапређивање могућности дељења података на националном и међународном нивоу.
Правни оквир у потпуности подржава начела НИГП-а и постиже равнотежу између потребе да се заштите важни интереси државе, власника података као и захтеви корисника за доступношћу геоинформација. Услови за обезбеђивање информација кроз НИГП морају се придржавати националних и међународних прописа на јасан и недвосмислен начин.
Доношење закона и подзаконских аката о НИГП-у
Да би се све планиране активности ефикасно реализовале, као први корак, неопходно је доношење закона о националној инфраструктури геопросторних података. Садашњи законски оквир за рад НИГП-а је Закон о државном премеру и катастру. Међутим, садашњим законом није у потпуности пренета директива INSPIRE у домаће законодавство, тако да је неопходно донети закон који ће одредити правила и начин ефикасније размене података, стандардизацију података, ефикаснији начин координације активности различитих заинтересованих страна, као и начин финансирања и тиме обезбедити одрживост НИГП-а. Сачињен је Нацрт закона о НИГП-у, одржана је јавна расправа и у току је редовна процедура која претходи доношењу закона. 
Подзаконска акта којима се ближе уређују начин образовања метаподатака, правила која обезбеђују интероперабилност и начин размене и коришћења просторних података и правила за праћење имплементације INSPIRE директиве, треба донети најкасније до краја 2018. године. 
Доношење стратегије НИГП-а
Да би се јасно и транспарентно утврдиле активности на унапређењу националне инфраструктуре геопросторних података неопходно је донети стратегију НИГП-а за период 2017–2021. године. Израда стратегије НИГП-а планирана је у оквиру пројекта „Унапређење земљишне администрације у Србији”, који подржава Светска банка.
5.2.2. Обезбедити широку примену геопросторних података у складу са директивом INSPIRE, начелом отворених података и међународним стандардима
Важан циљ одговорних јавних институција је да службени подаци буду јавно доступни. Многе институције које су надлежне за обезбеђивање геоинформација и различити нивои корисника имају потребу за заједничким оквиром за сарадњу и размену информација заснованих на простору. Делотворна сарадња државних институција, приватног сектора и привреде чини темељ за успешан НИГП.
Израда студије оправданости и плана увођења начела отворених података
У складу са светским трендовима описаним у поглављу 3.4, РГЗ ће активно радити на увођењу начела отворених података у области просторних података на државном нивоу како би помогао Републици Србији да унапреди јавне услуге и доступност просторних података, па самим тим и да поспеши њихово ефикасно коришћење са циљем подршке економског развоја Републике Србије. Да би се овај концепт на прави начин применио, неопходно је претходно урадити Студију оправданости, а касније и детаљан План увођења. РГЗ ће ову активност спровести у сарадњи са међународним институцијама који имају велико искуство у примени овог концепта. Студија оправданости ће бити израђена у првој половини 2017. године, док ће План примене бити израђен у другој половини 2017. године.
Усаглашавање просторних података РГЗ-а
У оквиру пројекта „Унапређење земљишне администрације у Србији” планиран је рад на усклађивању просторних података који су у надлежности РГЗ-а применом директиве INSPIRE и других техничких упутстава. Ова активност је планирана да се реализује у периоду 2017–2018. године. Поред усаглашавања просторних података, у оквиру ове активности ће се одредити алати, обучити кадар РГЗ-а и утврдити правила и начин рада на усклађивању података који ће се касније користити при помоћи другим државним органима у усклађивању података из њихове надлежности. План је да до краја 2025. године сви просторни подаци у Републици Србији буду у складу са директивом INSPIRE.
Регионални центар за управљање геопросторним информацијама
Кроз приступне преговоре земаља региона Западног Балкана, Европска комисија је приметила да је динамика превођења директиве INSPIRE и пратећих аката Европске уније у национална законодавства задовољавајућа, као и да је регионална сарадња на завидном нивоу, али је уочен велики проблем у примени директиве, а нарочито у области праћења стања животне средине, односно прикупљања података и изради производа на основу којих се прати стање. 
С обзиром да је РГЗ, захваљујући реализацији бројних националних и регионалних развојних пројеката, препознат као водећа регионална катастарско-картографска институција у примени савремених технолошких решења у областима прикупљања, ажурирања, обраде и анализе геопросторних података, одговорна је и оправдана одлука да се покрене иницијатива за оснивање Регионалног центра за управљање геопросторним информацијама (у даљем тексту: Центар) који би пружао услуге на националном и регионалном нивоу. Главни циљ оснивања Центра био би израда, проналажење и дељење најоптималнијих решења за управљање подацима у оквиру инфраструктуре геопросторних података и то кроз неколико кључних области:
1) иновације – развијање и испитивање нових услуга и метода и проналажење најоптималнијих решења користећи доступне просторне и друге податке, сервисе и технолошка решења са циљем унапређења процеса управљања земљиштем и другим природним ресурсима, проналажење одговора на нове изазове у области климатских промена и природних непогода како би се помогло одговорним органима да доносе што правилније одлуке;
2) методологије – развијање методологија о коришћењу резултата успешних иновативних процеса у пракси обезбеђујући неопходну документацију, материјале за обуку и програме обуке;
3) обуке – обезбеђивање обука и радионица и израда упутстава заинтересованим институцијама у земљи и региону од стране високо квалификованих и обучених стручњака запослених у РГЗ-у.
РГЗ ће размотрити потребу за оснивањем Центра са одговорним националним институцијама и катастарско-картографским институцијама земаља у региону. Уколико се утврди да постоји заједнички интерес земаља региона за оснивањем Центра, РГЗ ће у сарадњи са институцијама региона дефинисати области деловања Центра, израдити студију оправданости развоја додатних услуга које би Центар пружао и предложити модел оснивања и финансирања Центра. 
Усвајањем Студије оправданости оснивања Центра од стране највиших државних органа Републике Србије и земаља региона, створили би се предуслови за израду Плана оснивања Центра.
Центар би убрзао европске интеграције читавог региона, унапредио сарадњу између институција и држава и омогућио региону да прати технолошке иновације и искуства у свету.
5.2.3. Успостављање информатичко-комуникацијског оквира као основе за ефикасно функционисање сервиса за размену података и информација коришћењем веб и мобилних технологија
Национални геопортал ће развијати и одржавати РГЗ, као место приступа за дељење и дистрибуцију просторних информација. Такође, стимулисаће релевантне институције да омогуће доступност сопствених података преко националног геопортала. Национални геопортал треба да садржи сервисе за проналажење, преглед, преузимање и трансформацију података. 
У оквиру пројекта „Унапређење земљишне администрације у Србији” планиран је развој Националног геопортала у периоду јануар 2017 – фебруар 2019. године који ће представљати кровну и централну платформу свих сервиса и регистара у оквиру РГЗ-а и свих осталих институција. Подаци ће се дистрибуирати преко веб сервиса и објединиће све регистре и податке како у оквиру РГЗ-а тако и на националном нивоу и представљаће јединствено место приступа свим подацима преко којег ће се обављати увид и дистрибуција. 
5.2.4. Међуинституционална сарадња ради реализације пројеката од националног интереса и подршке европским интеграцијама
Сервисно оријентисана мрежа удружених субјеката заснована на заједничком оквиру, регулисана споразумима и уговорима ће стимулисати размену података са циљем побољшања деловања јавног сектора поштујући власништво над подацима удружених партнера кроз систематско дугорочно удруживање. У првој фази неопходно је дефинисати одговорне субјекте НИГП-а за теме према приоритетима наведеним у анексима директиве INSPIRE.
5.2.5. Успостављање сарадње са националним институцијама одговорним за геопросторне податке у оквиру Европске уније и региона
Геоинформације су битне за процесе у решењима прекограничних проблема као што су заштита животне средине, климатске промене, непогоде, општа безбедност, саобраћајна инфраструктура, снабдевање енергијом, временска прогноза, јавно здравље и слично. Заједнички оквир за геоподатке има потенцијал да снабдева ширу заједницу просторним информацијама, које су повезане из различитих извора и нивоа, за подршку одрживом и економском развоју који се не зауставља на административној граници.
У овом смислу, успостављање НИГП-а ће бити прави смер за постизање ових тежњи. Циљ је промоција и успостављање инфраструктуре која ће за резултат имати да приступ просторним (и непросторним) подацима допринесе да се на локалном, националном и глобалном нивоу обезбеди ефикаснији јавни сервис, економски развој, квалитет животне средине и стабилност.
Заједничке потребе за НИГП-ом су лак приступ просторним подацима, метаподацима и сервисима, интероперабилност података и сервиса усаглашених са стандардима, јасни принципи коришћења (права интелектуалне својине, гарантовање доступности, политика цена) и координација.
РГЗ ће, као институција задужена за примену директиве INSPIRE у Републици Србији, успоставити сарадњу са катастарско-картографским институцијама у региону и Европи. Чланство у релевантним међународним организацијама и учествовање у европским и регионалним пројектима ће допринети да РГЗ постане модерна и ефикасна институција.
5.3. Унапређење квалитета топографско-картографске базе података
Израда дигиталног модела терена за значајна поплавна подручја Републике Србије
У спровођењу Националног програма управљања ризиком од елементарних непогода, РГЗ ће за потребе израде мапе ризика од поплава за 75 значајних поплавних подручја Републике Србије (у даљем тексту: ЗПП) и унапређења система заштите од поплава, учествовати у примени Пројекта израде карата ризика од поплава за подсливове и унапређење заштите од поплава („Flood risk maps developed for sub-basins and flood protection improved” – активност утврђена у оквиру Акционог документа: Помоћ у обнови поплављених подручја). Циљ наведеног пројекта јесте изградња националних капацитета за управљање ризицима од поплава на коме би различите институције сарађивале и заједно радиле на смањењу ризика и ефикаснијем реаговању на непогоде.
РГЗ ће у периоду октобар 2017 – октобар 2019. године, у сарадњи са одговорним националним институцијама, реализовати активности на изради дигиталног модела терена високе тачности добијеног на основу података прикупљених LiDAR технологијом за потребе израде мапа ризика од поплава за значајна поплавна подручја површине око 8000 km2. 
Подаци израђеног дигиталног модела терена (у даљем тексту: ДМТ), заједно са другим геопросторним подацима, чиниће основу за функционално успостављање Водног информационог система Републике Србије и дугорочног система управљања ризицима од елементарних непогода на националном и регионалном нивоу и неопходно их је ажурирати у периоду од шест година.
Ови подаци представљају основу за примену начела отворених података у свим развијеним земљама и део су успостављања и сталног унапређења НИГП-а.
Обезбеђење VHR сателитских снимака и израда ортомозаика за територију Републике Србије
У оквиру пројекта „Унапређење земљишне администрације у Србији” који финансира Светска банка, јуна 2016. године отпочела је набавка сателитских снимака веома високе резолуције за територију Републике Србије, за потребе масовне процене вредности непокретности и праћења промена у катастру непокретности, који ће се користити и за потребе државне управе и органа локалне самоуправе у поступку озакоњења нелегално изграђених објеката. Израда ортомозаика резолуције 40 cm за целокупну територију Републике Србије је планирана до краја марта 2017. године.
РГЗ ће извођачу радова обезбедити податке из својих званичних евиденција и извршити контролу и верификацију достављених података у циљу благовремене и квалитетне израде ортомозаика резолуције 40 cm.
Периодично снимање из ваздуха територије Републике Србије и израда ортофотоа
Циљ ове активности је обезбеђивање ажурних и квалитетних геопросторних података на националном нивоу применом напредних технологија и у складу са актуелним европским стандардима са циљем подршке, унапређења и развоја процеса и специјализованих услуга при обављању стручних послова и послова државне управе РГЗ-а, других органа државне управе, локалне самоуправе и привреде. 
РГЗ ће у периоду јануар 2018 – децембар 2020. године периодично снимити из ваздуха територију Републике Србије (применом различитих метода даљинске детекције) и израдити дигитални ортофото резолуције 30 cm. На основу података периодичног снимања из ваздуха територије Републике Србије ажурирају се и други геопросторни подаци (основни топографски модел, дигитални модел терена, земљишни покривач и др.).
Реализација активности на снимању из ваздуха територије Републике Србије и изради ортофотоа вршиће се у координацији са министарством надлежним за послове одбране. 
Унапређење Јединице за даљинску детекцију и унапређење геопросторних података добијених методама даљинске детекције
На шестом заседању Комисије за глобално управљање геопросторним информацијама Уједињених нација (UN-GGIM) oдлучено је да земљишни покривач мора бити уврштен у списак глобалних фундаменталних тема геопросторних података јер доприноси примени 17 циљева одрживог развоја утврђених у оквиру Агенде Одрживог развоја 2030 УН.
Изградњом Регионалног центра за управљање геопросторним информацијама планирано је и унапређење капацитета Јединице за даљинску детекцију у оквиру које би се примењивала најсавременија технолошка решења у области даљинске детекције, израђивали производи, вршила њихова анализа и пружале услуге. План је да Јединица за даљинску детекцију буде регионална контакт тачка за прикупљање и обраду података сателитских система.
Унапређење капацитета јединице за даљинску детекцију обухвата:
1) обезбеђење техничких капацитета за обраду велике количине података у случају елементарних непогода, аутоматску и полуаутоматску анализу и тумачење снимака добијених методама даљинске детекције за различите намене;
2) проширење људских ресурса, обука и стално усавршавање.
Унапређење квалитета геопросторних података добијених методама даљинске детекције обухвата:
1) утврђивање методологија и спецификација производа у складу са домаћим и међународним стандардима примењеним кроз примену НИГП-а и захтевима одговарајућих националних институција;
2) завршетак радова на изради Карте основног земљишног покривача за целокупну територију Републике Србије у складу са Техничком спецификацијом директиве INSPIRE за земљишни покривач;
3) израда нове Карте основног земљишног покривача чији ће ниво квалитета бити у складу са интересима одговарајућих институција;
4) израда Карте пољопривредног земљишног покривача за подручје Аутономне покрајине Војводина;
5) израда карата елементарних непогода у случају потребе; 
6) израда тематских карата и анализа по захтеву одговарајућих националних институција.
Формирање основног топографског модела и картографске базе података за територију Републике Србије
Основни топографски модел (у даљем тексту: ОТМ) представља базу података о простору, прикупљених у векторском облику и обухвата следеће теме утврђене у складу са директивом INSPIRE: објекте, саобраћајну мрежу, хидрографију, земљишни покривач, рељеф и водове. ОТМ представља основу за формирање картографске базе података и израду топографских карата и карата посебних намена. Ови подаци представљају основу за примену начела отворених података у свим развијеним земљама и део су успостављања и сталног унапређења НИГП-а.
РГЗ има успостављен и потпуно функционалан систем за формирање ОТМ, који подразумева опрему најновије генерације и савремено технолошко решење за прикупљање и контролу просторних података и пратећих атрибута, базу за складиштење и ажурирање података, пратеће аутоматске и полуаутоматске процедуре и документацију израђену у складу са техничким спецификацијама директиве INSPIRE.
Циљ РГЗ-а је да се:
1) у периоду јануар 2017 – децембар 2020. године формира ОТМ и картографску базу за размеру 1:20 000 за 30% територије Републике Србије уз додатне људске ресурсе;
2) у периоду јануар 2017 – децембар 2018. године формира ОТМ и картографска база за размеру 1:5 000 за градска подручја Коридора 10 – Источно крило;
3) у периоду јануар 2016 – децембар 2016. године формира картографска база за размеру 1:250 000 за целокупну територију Републике Србије (у току је реализација активности на контроли – геометријска и тополошка прикупљеног садржаја);
4) у периоду јануар 2017 – децембар 2020. године подаци ОТМ-а ће се користити у складу са начелом отворених података;
5) у периоду јануар 2016 – децембар 2020. године формирање картографске основе за карте посебне намене (физичко-географске, историјске и сл.).
Реализација активности на формирању основног топографског модела и картографске базе података за територију Републике Србије вршиће се у координацији са министарством надлежним за послове одбране. 
Формирање Регистра географских имена
Регистар географских имена је основни и јавни регистар о географским именима насељених места и физичко-географским објектима са пратећим атрибутима и води се у складу са резолуцијама Уједињених нација Радне групе стручњака за географска имена (UN GEGN) и директивом INSPIRE. РГЗ је председавајућа институција Комисије за стандардизацију географских имена Владе која спроводи поступак стандардизације географских имена уписаних у Регистар географских имена. Регистар географских имена представља основу за примену начела отворених података и део је успостављања и сталног унапређења НИГП-а.
План РГЗ-а је да успостави Регистар географских имена у периоду јануар 2017 – децембар 2019. године.
5.4. Успостављање система масовне процене вредности непокретности
Масовна процена вредности непокретности усредсређује се на процену вредности која се заснива на тржишним вредностима. Основна сврха постојања система масовне процене вредности непокретности је опорезивање непокретности, а затим и за друге државне потребе. Употреба масовне процене је знатно шира и залази дубоко у економију државе обезбеђујући основе за несметано функционисање активности у овим областима, како у jaвном, тако и у приватном сектору. Успостављање система масовне процене вредности непокретности се спроводи у неколико фаза:
1) припрема и прилагођавање законске регулативе;
2) унапређење регистра цена непокретности;
3) верификација и анализа података са тржишта непокретности;
4) формирање модела за масовну процену вредности непокретности;
5) прикупљање података за процену за цео фонд непокретности са формирањем регистра објеката;
6) масовна процена вредности непокретности.
Од наведених шест фаза, прва фаза – припрема и прилагођавање законске регулативе је стални процес који се одвија паралелно са осталих пет (иако су осталих пет фаза условљене неким активностима из прве), док су осталих пет фаза међусобно зависне и обављају се наведеним редоследом.
5.4.1. Припрема и усаглашавање законске регулативе
Масовна процена излази из оквира који су предвиђени постојећим законским решењем, па је неопходно припремити нове законе и подзаконске прописе, односно усагласити постојећу, како би се створио законски основ за оперативност свих функционалних целина система масовне процене вредности непокретности на оптималан начин.
Усвајање Закона о проценитељима вредности непокретности
Закон о проценитељима вредности непокретности („Службени гласник РС”, број 108/16) је донет и требало би да допринесе стандардизацији поступка појединачне процене вредности непокретности у оквиру јавних процедура, као и у приватној пракси. Масовна и појединачна процена се прожимају: користе податке регистра цена непокретности (мада у различитим обимима), знање појединачних проценитеља о локалним тржиштима је потребно у процесу верификације података за масовну процену, и у масовној процени се за ретке и специфичне непокретности користи поступак појединачне процене. Такође, овако уређена и стандардизована пракса са издавањем лиценци би допринела и развоју тржишта непокретности у делу који се највише ослања на куповине из кредита при којима се у залог ставља непокретност. Ова активност се мора обављати уз тесну сарадњу са Министарством финансија.
Усвајање Закона о масовној процени вредности непокретности
Сама мултифункционалност система масовне процене вредности непокретности, као и повезаност различитих институција овим системом ствара потребу за уређењем наведених веза и појединачних обавеза ових институција законом.
Закон о масовној процени вредности непокретности је неопходан ради уређења поступака у оквиру система масовне процене вредности непокретности, као и утврђивања односа и обавеза учесника у поступку, и власника и корисника примарних и секундарних података успостављеног система. Законом је потребно дефинисати и сарадњу са другим јавним процедурама (попут пореза на имовину, експропријације, судских поступака, обрачуна индекса цена, статистичког пописа и сл.).
Усаглашавање Закона о порезима на имовину са Законом о масовној процени вредности непокретности
У сарадњи са Пореском управом и Министарством финансија потребно је ускладити Закон о порезима на имовину грађана са Законом о масовној процени вредности непокретности, како би се одредио обухват масовне процене и коришћење резултата за потребе обрачуна пореза на имовину (и физичких и правних лица), пореза на пренос апсолутних права на непокретностима и коришћење података од стране Пореске управе и локалних пореских управа из система масовне процене (регистра цена непокретности) у другим процедурама из њихове надлежности.
Усаглашавање Закона о државном премеру и катастру са Законом о масовној процени вредности непокретности
Потребно је усагласити Закон о државном премеру и катастру са Законом о масовној процени вредности непокретности како би се на најефикаснији начин прикупљали, одржавали и користили подаци неопходни за масовну процену, а који се складиште у бази података о непокретностима за процену и бази катастра непокретности, односно у регистру објеката. Све постојеће процедуре катастра непокретности за премер или одржавање података ће се користити за иницијално прикупљање и одржавање података о непокретностима потребних за процену.
Усаглашавање осталих закона са Законом о масовној процени вредности непокретности
Потребно је усагласити Закон о експропријацији са Законом о масовној процени вредности непокретности, у сарадњи са Пореском управом, Министарством финансија и Републичком дирекцијом за имовину Републике Србије. Овај корак је потребан како би се дефинисао начин на који би се резултати масовне процене и подаци из система масовне процене користили у оквиру поступка експропријације ради убрзавања и подизања делотворности процеса експропријације.
Закон о јавној својини је потребно ускладити и са Законом о масовној процени вредности непокретности, у сарадњи са Пореском управом, Министарством финансија и Републичком дирекцијом за имовину Републике Србије. Овај корак је потребан како би се дефинисао начин на који би се резултати масовне процене и подаци из система масовне процене користили за потребе вођења посебних и јединствене евиденције непокретности у јавној својини, као и у оквиру поступка прибављања и отуђења непокретности и поступка улагања средстава у јавној својини.
За потребе обезбеђења података о непокретностима потребних за масовну процену на целој територији Републике Србије потребно је у закону о следећем попису становништва, домаћинстава и станова (2021. године се очекује следећи попис) обим података проширити наведеним подацима, након чега би се то преносило и у сваки следећи попис. На овај начин би се једним поступком обезбедили иницијални подаци, односно одржавање прикупљених података за масовну процену који су основа за унапређење финансија (буџета, фискалне политике), при чему се не би ангажовала додатна средства за ове послове. У масовној процени вредности непокретности прикупљање података за процену за све непокретности представља највећи трошак поступка. На овај начин би се оствариле велике уштеде у успостављању поступка за обезбеђење већег прилива средстава у буџет.
И кроз друге законе би требало тежити да се одржавање и ажурирање ових података обавља кроз већ постојеће процедуре и међусобну сарадњу различитих институција (нпр. ако општински порески и грађевински инспектори излазе на терен требало би да имају приступ бази података за потребе масовне процене и могућност поређења са фактичким стањем и ажурирања података у бази на основу затеченог стања).
Усаглашавање подзаконских прописа са Законом о масовној процени вредности непокретности
Постојећи правилник, који дефинише основне процедуре и активности у поступку масовне процене вредности непокретности, потребно је ускладити са Законом о масовној процени вредности непокретности. Уз то, потребно је ускладити и друге подзаконске прописе који прате законе који су у вези са Законом о масовној процени вредности непокретности, а у сарадњи са институцијама и министарствима надлежним за те законе и подзаконске прописе.
5.4.2. Унапређење регистра цена непокретности
Регистар цена непокретности је основа која обезбеђује транспарентност тржишта непокретности и која ствара услове за развој система масовне процене вредности непокретности. У систем регистра цена непокретности се уносе сви подаци из купопродајних уговора, као и уговора о закупима. Постојећи регистар цена непокретности је потребно унапредити на такав начин да постане централни регистар промета непокретности. Као централни регистар може користити и другим органима, за потребе увида у промет непокретности, до увођења у рад информационог система катастра непокретности из поглавља 5.1.3.
Унапређење регистра цена – омогућавање уноса података јавним бележницима
Како би се омогућило уношење података из купопродајних уговора и уговора о закупима са инстанце најближе тржишту непокретности, потребно је дорадити постојећу верзију система регистра цена непокретности и одржати обуку за службенике у јавнобележничким канцеларијама за унос података. Софтвер за унос података је потребно унапредити тако да функционише преко интернета са свим потребним заштитама од неовлашћеног приступа и коришћења података. Законски основ за унос података од стране јавних бележника постоји од децембра 2015. године.
Унапређење регистра цена – проширење софтвера модулом за контролу унетих података
Потребно је у систем регистра цена уградити модул за контролу уноса података због осигурања квалитета података. Модул би требало да омогући аутоматске контроле (нпр. аутоматска контрола унетог матичног броја по модулу 11, аутоматско сабирање власничких удела и сл.). Такође је потребно омогућити улогу контролора у систему који би имао опције прегледа скенираних уговора и поређења података из система са подацима који се налазе у уговору.
Унапређење регистра цена – израда сервиса и омогућавање приступа подацима регистра цена непокретности Пореској управи и основним судовима за потребе њихових основних делатности
Потребно је направити веб сервисе који би омогућили преузимање података из регистра цена непокретности на најефикаснији начин у постојеће и планиране системе Пореске управе, локалних пореских администрација и Министарства правде (Посебна евиденција о уговорима о промету непокретности), како би се избегла редудантност података и смањио физички посао који захтева прослеђивање података о овереном/нотаризованом уговору о промету непокретности у четири различите јавне институције.
Такође је потребно, након усвајања релевантних закона, омогућити и директан приступ систему регистра цена непокретности запосленима у Пореској управи и локалним пореским администрацијама за потребе њихових редовних активности које захтевају претрагу и коришћење ових података.
На овај начин РГЗ постаје централна тачка за прикупљање и размену података о промету непокретности на територији Републике Србије.
Унапређење регистра цена – омогућавање издавања/продаје података на основу online захтева и плаћања
Након претходних корака, отвара се могућност за унапређење коришћења података о купопродајама непокретности и података добијених од лиценцираних проценитеља вредности непокретности. Потребно је дорадити систем регистра цена непокретности тако да се омогући географски преглед регистрованих промета преко Интернета и на основу тога избор података који корисник жели да купи, као и модул за директно плаћање путем Интернета.
5.4.3. Верификација и анализа података са тржишта непокретности
У оквиру система масовне процене за анализе се користе искључиво подаци који су верификовани. Верификован податак је онај за који је утврђено да је у сагласности са постојећим стањем и да је уговорена цена реална и да задовољава дефиницију отвореног тржишта.
Модул за верификацију унетих података
За потребе употребе података у поступцима масовне процене вредности непокретности потребно је развити и модул за верификацију тржишних података. Верификација тржишних података обезбеђује недвосмислено утврђивање предмета промета непокретности, реалности цене и издвајања квалитетног узорка са тржишта непокретности за статистичке анализе. 
Успостављање система теренске верификације података из регистра цена непокретности
Део модула за верификацију података је и систем теренске верификације. Потребно је дефинисати процедуре за теренску верификацију података унетих у систем регистра цена непокретности и истовремено прилагодити систем тако да верификатори могу директно са предметне локације да приступе систему ради претраге, прегледа и уноса података. Овим се омогућује ефикаснији рад верификатора на терену, чиме се смањују потребно време и трошкови.
Анализа прикупљених података и одређивање подтржишта непокретности и вредносних зона за које се формирају модели
Коришћењем података из регистра цена непокретности, катастра непокретности, као и података прикупљених на терену потребно је извршити анализе по подтржиштима непокретности и за свако од њих одредити карактеристичну непокретност и параметре са значајним утицајем на цену непокретности.
Формирање индекса цена непокретности
У сарадњи са Републичким заводом за статистику потребно је, на основу података о купопродајама непокретности формирати индекс цена непокретности који приказује кретање цена непокретности на тржишту током времена. Ово је један од значајних фактора који се користи у процени вредности непокретности, како масовној, тако и у појединачним проценама и фигурише у Eurostat параметрима.
5.4.4. Формирање модела за масовну процену вредности непокретности
На основу дефинисаних подтржишта и значајних параметара одређују се вредносни модели за масовну процену вредности непокретности. Модел се формира за свако подтржиште, коришћењем статистичких метода из података о промету непокретности из регистра цена непокретности. За моделирање се користе само верификовани подаци из регистра цена. Модели ће се преиспитивати и дорађивати на сваке четири године.
5.4.5. Прикупљање података
За потребе спровођења обрачуна за процену вредности непокретности, неопходно је прикупити податке са терена који се до сада нису бележили у базе података катастра непокретности, а који су од утицаја на вредност сваке непокретности (година изградње, материјал, инфраструктура, начин грејања и сл.).
Иницијално прикупљање података о непокретностима за цео фонд непокретности
Потребно је дефинисати процедуре за теренско прикупљање података неопходних за систем масовне процене вредности података. Прикупљање би се обављало као део и по процедурама катастарског премера на подручјима где се ради премер, а за додатно прикупљање података би се дефинисале другачије процедуре. У оквиру пројекта „Унапређење земљишне администрације у Србији” финансираног из зајма Светске банке је планирано финансирање прикупљања података на подручју изабраних пет пилот општина које могу да послуже и као полигон за испитивање и прилагођавање процедура прикупљања података.
Одржавање
Потребно је дефинисати процедуре за одржавање података неопходних за систем масовне процене вредности непокретности. Одржавање би се обављало као део и по процедурама одржавања катастарских података, уз укључивање одржавања података у процедуре других органа.
5.4.6. Масовна процена вредности непокретности
Користећи формиране моделе и податке из катастра непокретности потребно је направити систем који ће извршити обрачун и припис вредности за сваку непокретност регистровану у катастру непокретности. Овако израчунате вредности ће се складиштити у бази података катастра непокретности и бити доступне, у складу са законским основом јавно, а затим и Пореској управи, локалним пореским администрацијама и другим јавним институцијама које ће бити дефинисане новим законом о масовној процени вредности непокретности, за употребу у њиховим редовним пословима.
5.5. Реорганизација и прилагођавање кадровске структуре
Како би се одговорило планираним новим радним процесима и подигла ефикасност рада РГЗ-а потребно је прилагодити организациону структуру. Нова организациона структура мора бити довољно флексибилна да се лако и брзо може прилагодити краткорочним променама у потреби пословања, али и да се без великих интервенција може прилагодити изменама у радним процесима.
Стога је потребно урадити следеће:
1) успоставити службу људских ресурса;
2) образовати јединствену евиденцију о запосленима;
3) на основу јединствене евиденције формирати електронску базу података о запосленима;
4) израдити нова интерна акта (директиву о раду и сл.);
5) нормирати радне процесе;
6) успоставити систем развоја кадрова, с нагласком на обуку;
7) успоставити систем праћења учинка и оцене рада запослених;
8) успоставити програм Benefit&compensation;
9) успоставити систем селекције при запошљавању;
10) успоставити систем комуникације и информисања (интерно и екстерно).
5.5.1. Формирање службе људских ресурса
Људски ресурси, као носиоци реализације мисије РГЗ-а уз поштовање основних начела које прати ова стратегија, чине најважнији сегмент планирања и реализације свих пословних задатака са циљем високе ефикасности и рационалне употребе осталих неопходних ресурса. На пословима управљања људским ресурсима, према систематизацији радних места, тренутно ради петоро запослених, што је недовољно за успостављање свих функција у колективу од преко 2000 запослених. Опсег, структуру, употребу и задатке планира, спроводи и оцењује служба људских ресурса у сарадњи са руководиоцима на свим нивоима. Организација службе људских ресурса је усклађена са захтевима постављеним у стратешким циљевима и акционим плановима ради ефикасне и рационалне реализације. Због свих ових потреба неопходно је систематичније приступити раду са кадровима и у вези са тим успоставити тим на нивоу одељења који ће то пратити. Специфични задаци тима произилазе из ове стратегије, а односе се на систематизацију радних места, вођење евиденција, обуку, оцењивање, планирање каријере, мотивацију и информисање.
5.5.2. Успостављење јединствене евиденције о запосленима и електронске базе података 
За несметан рад службе људских ресурса неопходна је валидна и адекватна програмска апликација, која ће обухватити податке о свим запосленима у РГЗ-у. Постојећи кадровски програм не задовољава потребе РГЗ-а по питању информација и праћења каријера запослених, односно не омогућава да се унесу подаци о свим запосленим, ма по ком основу радили. Формирање евиденције, односно успостављање информатичког система за управљање кадровима ће се обавити фазно: успостављање основних евиденција на папиру и једноставним електронским медијима, опис послова и задатака који систем треба да обавља у служби успостављања евидентирања и вођења послова кадровског одељења, израда основног софтвера (базе података) за успостављање евиденција и израда модула са елементима праћења тока рада. Уношењем свих података у првој фази процеса дигитализације, могле би се правити анализе и прегледи по различитим критеријумима, по потреби и захтеву надлежних. На овај начин ће се систематичније пратити флуктуација запослених и постављати предвиђања о кадровским променама и потребама. У другим фазама ће се користити успостављени формати и мигрирати подаци у коначну апликацију.
5.5.3. Израда нових интерних аката и нормирање радних процеса
Служба људских ресурса би требало да учествује у израдама, допунама и изменама систематизације радних места усклађено са потребама. Потребно је израдити директиве којима ће се ближе уредити област радних односа, у складу са законом, са конкретизованом применом Закона о државним службеницима, Закона о раду, Закона о платама државних службеника и намештеника и осталим релевантним актима. Описи радних места и пратећих квалификација, као и општа организација треба да обезбеде најбољу искоришћеност људских ресурса.
Неопходно је извршити нормирање радних процеса, односно прецизну анализу постојећих радних процеса РГЗ-а, којом би се даље утврдио обим посла на сваком радном месту и оптималан број извршилаца неопходан како би се радни задаци завршили у планираном року.
5.5.4. Успостављање система развоја кадрова, с нагласком на обуку
Са циљем ефикаснијег рада служби неопходно је дефинисање система општих и стручних обука запослених по захтеву оперативних делова РГЗ-а, који у сарадњи са службом људских ресурса израђују план обуке (односи се на део посебних захтева и вештина које није могуће стећи формалним образовањем). Евиденција реализованих обука и постигнуће (евалуциони листови) се чувају у досијеима запослених. Сегмент развоја запослених, у сарадњи са руководиоцима на свим нивоима, дефинисати кроз израду first time management програма, тренинга специфичних вештина (нпр. soft skill тренинзи) ради планирања вертикалног померања запослених у циљу сталног очувања радног процеса. 
5.5.5. Успоставити систем праћења учинка и оцена рада запослених
Учинак запослених се прати кроз одређивање планова, квота и других показатеља учинка, а након праћења реализације планираног, обавља се оцењивање по утврђеним критеријумима, усклађеним са законом и новијом праксом у овој области. Оцењивање се обавља периодично. Може се одредити као редовно годишње и ванредно, приликом предлагања промена радног места и слично. Пожељно је донети директиву о оцењивању, којом ће се конкретизовати прописане процедуре. Такође, директива на нивоу предлога треба да саветује управу РГЗ-а о могућности њене примене приликом одређивања укупних личних примања запослених. 
5.5.6. Успоставити програм Benefit & compensation
Израда пакета Benefit & compensation у складу са буџетским ограничењима користећи награде и накнаде које нису искључиво материјалне. Потребно је изнова и конкретно утврдити систем награђивања и истражити потребе запослених. Неопходна је тесна сарадња са финансијском службом и планирање одређеног буџета у те сврхе.
5.5.7. Направити систем селекције при запошљавању
Послови запошљавања укључују обавезну професионалну селекцију са циљем да се „постави прави човек на право место”, уз поштовање свих законских услова за сваког потенцијалног кандидата. Запошљавање се обавља централизовано преко службе људских ресурса РГЗ-а. Организациона јединица која искаже потребу за ангажовањем нових кадрова подноси захтев за запошљавање служби људских ресурса која упућује предлог на одобрење директору РГЗ-а, а затим, по одобрењу, обавља се оглашавање и избор кандидата који у највећој мери испуњава захтеве радног места. 
5.5.8. Успоставити систем комуникације и информисања
Како би се успоставио однос поверења и поправио углед РГЗ-а неопходно је радити на успостављању квалитетнијег система комуникације и информисања. Потребно је, пре свега, утврдити учеснике и мрежу комуникације (ко се коме обраћа унутар организације), као и врсте информација које се размењују. Делимична реализација утврђених приоритета ће се обавити у завршној фази успостављања кадровског информационог система. Препоручљив је посебан осврт на интерно информисање са циљем обавештавања запослених о релевантним плановима и догађајима у организацији, али и информисање спољне јавности у непосредној сарадњи са службом задуженом за односе са јавношћу.
5.6. Интеграција у е-Управу
Концепт унапређења и примене новог информационог система заснованог на иновираним пословним процесима и процедурама усмерен је на развој електронских сервиса интероперабилних са обједињеним електронским услугама јавних предузећа, органа државне и локалне самоуправе на порталу е-Управе, са примарним циљем да се омогући online услуга виртуелних шалтера грађанима, односно свим физичким и правним лицима.
Примена електронског потписа и услуге електронског плаћања истовремено ће убрзати и олакшати поступке размене података из надлежности РГЗ-а путем развијених веб сервиса, чиме се повећати и ефикасност пословања РГЗ-а.
Интеграцијом електронских сервиса РГЗ-а на порталу е-Управе знатно ће се унапредити комуникација са државним органима и целокупном јавном управом у смислу лакшег проналажења информација и одговарајућих образаца, као и једноставнијег подношења захтева и пријема решења као и осталих докумената. На тај начин ће бити испуњена и законска обавеза Закона о општем управном поступку где су органи управе дужни да прибављају податке о којима службену евиденцију воде други органи јавне власти.
5.7. Унапређење поузданости и квалитета података у државној евиденцији непокретности и инфраструктурних водова и права на њима
Један од предуслова за успостављање ефикасног система уписа, управљања и дистрибуције података о непокретностима и водовима и правима на њима је унапређење квалитета података катастра непокретности и водова. С обзиром да је катастар непокретности основан преузимањем постојећих података катастра земљишта и земљишне књиге, који су били неажурни и међусобно неусклађени, неопходно је спровести низ мера и створити законске услове за унапређење квалитета тих података.
5.7.1. Завршетак радова на векторизацији аналогних катастарских планова
Тачност, приступачност, покривеност и легалност података о простору захтева превођење аналогних катастарских планова у дигитални облик. Предности дигиталног катастарског плана првенствено се односе на брзину обраде података, лакше сортирање и претраживање података. Развојем нових информацијских технологија, база података и комуникацијских система, омогућена је и боља повезаност и приступачност података. Самим тим се стварају и услови за ефикасну, брзу и квалитетну размену података путем веб сервиса. Такође, дигитални катастарски план као део НИГП-а, омогућава корисницима из различитих области да лакше идентификују и приступе жељеним подацима.
Процес контроле квалитета и усклађивања података

Изазов који стоји пред РГЗ-ом је стављање у функцију новог софтвера који би две физички независне базе (графика и нумерика) спојио у једну базу.
Данас, РГЗ има дигиталне катастарске планове за 100% од укупног броја катастарских општина. Подршку завршетку ове активности пружио је пројекат Светске банке „Унапређење земљишне администрације у Србији”, ангажовањем геодетских стручњака на овим пословима. Ова активност је завршена крајем III квартала 2016. године. На овај начин, РГЗ ће надоградити и комплетирати постојећу графичку базу података, односно успоставити централни геодетско-катастарски информациони систем, који ће послужити као:
1) подршка системима урбаног и руралног просторног планирања;
2) подршка систему управљања правима на непокретностима;
3) подршка системима опорезивања;
4) подршка системима за управљање комуналном инфраструктуром;
5) подршка неопходним инвестицијама које доприносе развоју државе;
6) подршка реализацији пројеката од општег државног значаја.
Векторизација катастарских планова обезбеђује утврђивање неусаглашености графичке базе података и нумеричке базе података, кроз поступак контроле квалитета и њиховог упарења. Исправком неусаглашености графике и нумерике, обезбеђује се ажурност и квалитет података катастра непокретности, и на тај начин потврђује поузданост података РГЗ-а.
Одржавање података Дигиталног катастарског плана
Завршетком радова на изради дигиталног катастарског плана (у даљем тексту: ДКП) за сваку катастарску општину добија се графичка база података која осликава фактичко стање на терену у том тренутку. Како би се обезбедио бржи, ефикаснији и квалитетнији начин ажурирања података неопходно је унапредити поступак одржавања ДКП-а.
Правилник о дигиталном геодетском плану је један од подзаконских аката који ће у оквиру активности 5.1.2. бити донети и усаглашени са новим радним процесима. Тај правилник ће представљати подршку дефинисању нових процедура које омогућавају примену електронске размене података и документације између РГЗ-а, државних органа и геодетских организација. 
5.7.2. Катастар инфраструктуре
Унапређење података катастра водова се планира кроз примену новог софтверског пакета на централном нивоу, а заједно са уписом права на водовима. Проширењем садржаја постојећег катастра водова (подаци о железницама, путевима ...) успоставиће се катастар инфраструктуре.
5.7.3. Исправка погрешно уписаних података и упис недостајућих података
У поступку оснивања катастра непокретности преузимани су постојећи подаци о непокретностима и власницима непокретности који су били непотпуни и међусобно неусклађени. Подаци су преузимани од различитих државних органа из пет посебних евиденција. Унапређење података подразумева допуњавање базе података са неопходним подацима који недостају (ЈМБГ, спратност објекта, начин коришћења непокретности, површина посебног дела непокретности, итд.), уз успостављање релација. За успешно повезивање података неопходно је генерисати јединствени катастарски идентификатор на нивоу Републике Србије за све врсте непокретности.
Гаранција власништва на непокретности, односна правна сигурност зависи од тачног одређивања власника непокретности, за шта је неопходно уписати у катастар непокретности матичне бројеве, као јединствене идентификаторе. Поред матичног броја власника, посебан нагласак се ставља на ажурирање и унапређење података Адресног регистра и њихово повезивање са подацима катастра непокретности.
У изабраним општинама планира се упис свих објеката, као и брисање непостојећих, користећи механизме поступка озакоњења објекта, са коришћењем дигиталног ортофотоа и сателитских снимака, на основу којих ће се дефинисати методологија ажурирања података о објектима у катастру непокретности.
У поступку унапређења квалитета података предвиђа се стандардизација уписаних података у складу са стандардима ISO и директивом INSPIRE.
5.7.4. Нови катастарски премер
Реализација новог катастарског премера омогућиће:
1) знатно побољшање квалитета и тачности података катастра непокретности;
2) израду планских докумената у јединицама локалне самоуправе (просторни планови, планови детаљне регулације и др.);
3) ангажовање великог броја приватних геодетских организација;
4) комплетирање израде ДКП-а;
5) несметани и сигуран промет непокретности и упис хипотека, јер ће се располагати тачним и једнозначно одређеним подацима о непокретностима.
У катастарским општинама у којима је премер извршен у стереографској пројекцији, а у којима подаци значајно одступају од фактичког стања или су аналогни планови у великој мери оштећени или уништени, где је лоше стање елабората премера, као и немогућност његовог одржавања извршиће се прикупљање података уз финансијску подршку Светске банке на око 15000 ha грађевинског земљишта.
У периоду од две године, реализоваће се прикупљање катастарских података и обнова катастра непокретности за 12 катастарских општина, које се територијално налазе у шест општина, а у периоду до 2020. године планира се реализација прикупљања катастарских података и обнова катастра непокретности за још 21 катастарску општину, које се територијално налазе у седам општина.
Радови који се финансирају уз подршку Светске банке, а састоје се из геодетског мерења са прикупљањем података о непокретностима и имаоцима права на непокретностима и израде базе података ДКП-а и катастра непокретности, биће поверени овлашћеним геодетским организацијама.
Радове на изради пројектне документације, припремне радове, излагање на јавни увид података о непокретностима и стварним правима на њима, стручни надзор, преглед и пријем радова изводи и финансира РГЗ.
За око 140 општина на територији Аутономне покрајине Војводина потребно је извршити катастарски и комасациони премер. У сарадњи са јединицама локалне самоуправе знатно би се могао смањити број катастарских општина у којима је премер извршен у стереографској пројекцији заједничким планирањем њиховог учешћа у финансирању.
5.7.5. Подаци Регистра просторних јединица
Регистар просторних јединица (у даљем тексту: РПЈ) управља информацијама о свим типовима просторних и статистичких јединица у Републици Србији, као и о географским информацијама о њиховим границама. Новим законским решењем ће се уредити одржавање РПЈ-а, комплетирати и ажурирати списак свих просторних јединица од нивоа Републике Србије до нивоа пописног круга.
5.8. Унапређење доступности услуга РГЗ-а припадницима угрожених група
У оквиру пројекта Светске банке „Унапређење земљишне администрације у Србији” дата је подршка активностима којима би се значајно унапредио квалитет услуга и пружила подршка побољшању услуга за припаднике угрожених група. Овај део стратегије обухвата неколико механизама са циљем да обезбеди већу доступност услуга и транспарентност рада РГЗ-а, а уједно и смањи негативан утицај на сиромаштво, што је у складу са Агендом уједињених нација о циљевима одрживог развоја до 2030. године (А/RES/70/1).
Унапређење доступности услуга РГЗ-а подразумева спровођење следећих активности:
1) успостављање мобилног сервиса;
2) адаптација служби за катастар непокретности;
3) повећање нивоа информисаности припадника угрожених група о стварним правима на непокретностима и услугама РГЗ;
4) изградња капацитета запослених у раду са припадницима угрожених група.
5.8.1. Успостављање мобилног сервиса
Услуге мобилног сервиса ће пружати мобилни тим који ће се образовати најпре у оквиру једне пилот службе за катастар непокретности, а касније ће обухватити до пет мобилних тимова у пет служби за катастар непокретности. Мобилни тим ће чинити три службеника (један правник и два геодетска стручњака) са искуством катастарске праксе. РГЗ ће тежити изградњи капацитета у смислу обука за службенике који су у контакту са странкама припадницима угрожених група, као и за чланове мобилног тима.
Мобилни тим ће покривати одређени регион и посећивати припаднике угрожених група који нису у могућности да услугу РГЗ-а добију на други начин.
Мобилни сервис укључује следеће услуге:
1) преузимање захтева за:
(1) издавање копије плана или копије вода,
(2) издавање листа непокретности или листа вода,
(3) издавање уверења о величини поседа и катастарском приходу,
(4) утврђивање кућног броја и издавање уверења о кућном броју,
(5) издавање уверења о историјату промена на непокретности,
(6) упис непокретности и права на њима;
2) преузимање жалби на одлуке служби за катастар непокретности;
3) пружање информативног материјала корисницима у вези са услугама РГЗ-а и документима потребним за упис у катастар непокретности, објашњења о бенефитима уписаних непокретности, приступу информацијама о упису непокретности и права и информисању власника ради достављања података који недостају (ЈМБГ, адреса и слично).
5.8.2. Адаптација служби за катастар непокретности
Законом о спречавању дискриминације особа са инвалидитетом („Службени гласник РС”, бр. 33/06 и 13/16) прописано је да су органи јавне власти дужни да особама са инвалидитетом обезбеде уживање права и слобода без дискриминације. Истим законом прописана је обавеза за органе јавне власти, уколико је потребно, да врше техничку адаптацију објеката како би се услуга пружила корисницима са инвалидитетом. Према статистичким подацима у Републици Србији постоји преко 600000 особа са инвалидитетом, што чини осам процената укупног броја становника. Већина њих има потешкоће са физичким кретањем, видом или слухом. Са друге стране, подаци добијени од РГЗ-а указују да од 146 служби за катастар, 91 служба није опремљена средствима за физички приступ за лица којима је потребна посебна помоћ. Проблеми са којима се суочавају особе са инвалидитетом често погађају и старија лица, нарочито имајући у виду да је старост већине особа са инвалидитетима преко 60 година. На основу процене могућности приступа службама РГЗ-а за особе са инвалидитетом или посебним физичким потребама, спровела би се мања реновирања која обухватају изградњу рампи и боље ограде на степеништу.
5.8.3. Повећање нивоа информисаности о стварним правима на непокретностима и услугама РГЗ-а припадника угрожених група
Консултантска фирма која ће бити финансирана из средстава пројекта Светске банке „Унапређење земљишне администрације у Србији” спроводиће Стратегију за кампању јачања свести грађана. Ова стратегија подржава реформске активности које РГЗ спроводи да би унапредио ефикасност, транспарентност, доступност и поузданост система за управљање непокретностима. У сарадњи са консултантском фирмом биће предузете активности медијског промовисања мобилних сервиса РГЗ-а, израда промотивног материјала о услугама РГЗ-а и значају уписа непокретности, а све са циљем повећања нивоа информисаности угрожених група о стварним правима на непокретностима и услугама РГЗ-а. За кориснике услуга мобилног сервиса биће обезбеђен промотивни материјал и информације о значају уписа у катастар непокретности. Такође, измена Закона о државном премеру и катастру (или доношење новог закона), у смислу ослобађања од такси за поједине услуге РГЗ за поједине припаднике угрожених група утицаће на повећање свести о значају услуга РГЗ-а, и повећање броја носилаца права у катастру непокретности.
5.8.4. Изградња капацитета запослених у РГЗ-у и партнерских институција
Обуке ће бити организоване за запослене у РГЗ-у, а ради изградње капацитета истих, тако да опслужују странке са поштовањем, без обзира на њихову етничку припадност, старост, род или физички инвалидитет, чиме би се обезбедило коришћење одговарајућег језика и манира који не дискриминишу. Предавачи се могу ангажовати из група које представљају особе са инвалидитетом, како би запослени схватили становиште странака из угрожених група. Надаље, обука за израду и коришћење података са родном разделом би се спровела за запослене. Обука може бити проширена и за партнерске институције (уколико партнерске институције искажу заинтересованост) у сарадњи са њиховим матичним удружењима са циљем побољшања сарадње ради унапређења услуга припадницима угрожених група и оснаживању жена у приступу власништву и наслеђивању непокретности. Чланови мобилног тима биће, такође, укључени у обуке наведеног тематског карактера. У оквиру ове активности били би штампани приручници за запослене о начину комуникације са странкама, а нарочито са странкама припадницима угрожених група.
5.9. Делатност Дигиталног архива РГЗ-а
Да би, скоро деценијска делатност ДА дошла до свог пуног изражаја са циљем оптимизације рада РГЗ-а, потребно је довршити следеће активности:
1) довршити започете производне (скенирање и фотографисање архиве) процесе;
2) изградити објекат централног депоа који ће имати капацитет да ускладишти комплетну архиву РГЗ-а на квалитетан и трајан начин;
3) израдити одговарајуће сервисе који ће обезбедити веб приступ и уз одговарајуће критеријуме претраге, проналажење било ког архивског документа који је претходно скениран и кодиран;
4) створити законске предуслове да се сваки документ који се налази у бази ДА сматра верном копијом оригинала;
5) обезбедити услове да се овако створен систем ДА квалитетно одржава.
5.9.1. Производни процеси
Дигитални архив РГЗ развијен је уз подршку донација краљевина Шведске и Норвешке и осмишљен је по шведском моделу. Ови послови убрајају се у делатности које државе које су их спровеле раде на нивоу од 10–20 година, у зависности од количине архивске грађе и расположивих средстава за њихову реализацију. Развијене су производне линије за кодирање, скенирање и висококвалитетно фотографисање значајног капацитета. Приоритет су заузели типови докумената који су најтраженији од стране спољних корисника (правна и физичка лица, органи управе и др.). Кредитом Светске банке омогућено је још две године одржавање и набавка потребне опреме, као и ангажовање стручњака који раде на тим пословима. Процена је да оваквим темпом ДА може завршити комплетну дигитализацију своје архивске грађе за пет до седам година. До сада су дигитализовани сви архивски планови, Главна књига Земљишне књиге је на нивоу од око 70%, збирка исправа града Београда је на 50%, а у плану су и збирке исправа Новог Сада, Ниша и осталих градова. Геодетски елаборат је такође предмет обраде ДА, као и остали документи из аналогне архиве који су процењени као важни.
Значајна производња дигиталних докумената траје од 2011. године и већ сада је кодирано и дигитализовано око 15000000 страна разне документације, тако да ће израдом сервиса, већ сада бити у понуди значајан део аналогне архиве РГЗ-а.
5.9.2. Израда централног депоа архива РГЗ-а
Садашњи депо архива РГЗ-а је средином деведесетих година прошлог века попуњен и од тада у њему нема места ни за архивске планове. Преузимањем земљишне књиге и њене збирке исправа приликом успостављања катастра непокретности, проблем смештаја архивске грађе је достигао врхунац. Архивска грађа РГЗ-а се налази у великој мери у неадекватним и привременим просторима и као таква је склона оштећењима и физичком уништењу. Овај велики проблем ће бити трајно решен израдом централног депоа за који је пројектована квадратура од 4000 m2. Објекат је идејно пројектован, држава је доделила катастарску парцелу, а обезбеђена су средства из кредита Светске банке за његову изградњу и опремање. Очекује се да ће објекат бити изграђен и усељен 2018. године.
5.9.3. Израда веб сервиса Дигиталног архива РГЗ-а
Са израдом овог сервиса заокружиће се ДА као целина. Сервис ће омогућити бесплатан увид у било који документ који се налази у поседу архива РГЗ-а, а уз одређене услове (корисници услуга у зависности од категорије којој припадају) добијаће преко интернета оверену (са електронским печатом) копију, уколико им као таква буде требала. Такође ће, преко интернет мреже сви корисници унутар РГЗ-а, према додељеним правима, моћи да приступају архивским документима. Такође ће бити омогућено да и остала правна лица и државни органи приступају, уз одређене услове, овом сервису. Овај софтвер ће бити урађен у складу са свим важећим стандардима и прописима који су на снази, а важе за органе државне управе.
5.9.4. Законски предуслови
Мора се законски обезбедити да овако успостављен систем електронског издавања докумената има правни статус оверених копија. У ову сврху би требало ускладити законе о архивској грађи, општем управном поступку и друге законе који су у вези са овим законима.
5.9.5. Одржавање система
Производња дигиталних докумената је у току и док траје морају се обезбедити средства за њихово несметано одвијање. Овај систем треба да настави са радом и када буде завршена масовна продукција, јер је то трајан процес, а средства за његово одржавање би требала да буду обезбеђена адекватном ценом издавања докумената.
6. РАСПОРЕД АКТИВНОСТИ
У наредним табелама су представљене детаљне активности и показатељи на основу којих ће се оцењивати њихова успешност. Прецизнија процена неопходних средстава и извора финансирања, као и почетне и очекиване вредности показатеља успешности биће утврђени кроз план и програм радова РГЗ-а.
6.1. Успостављање ефикасног система уписа, управљања и дистрибуције података о непокретностима и инфраструктурним водовима и правима на њима




Активност и веза са принципима стратегије


Задатак


Одговорност


Период реализације


Индикатори


Предуслови




5.1.1. Дефинисање нових радних процеса и процедура
Р – рационалност


Анализа постојећих радних процеса и процедура, одређивање критичних сегмената радних процеса и дефинисање принципа на којима ће се заснивати нови радни процеси и процедуре


РГЗ
МГСИ


08.2016 – 02.2017.


Израђени записници који садрже усклађене закључке радне групе
Анализа завршена


Формирана радна група




Израда документа у коме су дефинисани нови радни процеси и процедуре (садржи и списак законских и подзаконских аката које је потребно изменити)


РГЗ
МГСИ


10.2016 – 02.2017.


Донет документ у коме су дефинисани радни процеси и процедуре


Формирана радна група




5.1.2. Припрема и усклађивање закона и подзаконских аката за нове процедуре и радне процесе РГЗ-а
З – законитост


Представљање Влади и надлежним министарствима плана измене закона и подзаконских аката


РГЗ
МГСИ


10.2016 – 01.2017.


Добијена сагласност за измену закона и подзаконских аката


Постигнута шира сагласност о важности измене прописа




Измена постојећих или доношење нових закона


Народна скупштина, Влада, МГСИ и РГЗ


12.2016 – 12.2020.


Усвојени нови/измене постојећих релевантних закона


Формирана радна група
Постоји сагласност за измену „повезаних” закона




Измена постојећих или доношење нових подзаконских аката


МГСИ, РГЗ


11.2016 – 12.2020.


Донети подзаконски акти


Формирана радна група
Донет одговарајући закон у планираном року




5.1.3. Увођење и одржавање модерног ИТ система 
И – информациона систематичност
Е – ефикасност
Т – транспарентност


Припрема тендерске документације и расписивање тендера за избор Извођача (по фазама у складу са дефинисаним софтверским модулима)


РГЗ, СБ


09.2016 – 01.2019.


Расписан тендер и изабран Извођач






Развој и увођење у рад модерног информационог система 


РГЗ, СБ, Извођач


02.2017 – 07.2020.


Систем развијен и уведен у рад


Формиран тим РГЗ-а као подршка и надзор Извођачу




5.1.4. Регистровање објеката и посебних делова објекта у изградњи
П – поузданост
Т – транспарентност


Обезбеђивање законске основе


МГСИ, РГЗ


12.2016 – 12.2017.


Донет закон






Упис објеката и посебних делова објекта и изградњи


РГЗ


12.2017 – континуирано


Број уписаних објеката и посебних делова објекта и изградњи


Измењен закон




6.2. Унапређење националне инфраструктуре геопросторних података




Активност и веза са принципима стратегије


Задатак


Одговорност


Период реализације


Индикатори


Предуслови




5.2.1. Унапређење система (законски оквир, стандарди, технологија и ресурси) за ефикасније и ефективније коришћење геопросторних информација


Доношење Закона о НИГП-у


Народна скупштина, Влада, Министарства и РГЗ


07.2016 – 02.2017.


Донет Закон


Стварање услова да се закон донесе по хитном поступку




Доношење подзаконских аката из области НИГП-а


РГЗ,
Савет НИГП-а, радна група


01.2017 – 12.2018.


Донети подзаконски акти


Донет Закон о НИГП-у, формирање радне групе




Доношење Стратегије НИГП-а


РГЗ,
Савет НИГП-а, радна група


02.2017 – 12.2017.


Донета Стратегија 


Донет Закон о НИГП-у, формирање радне групе




5.2.2. Обезбедити широку примену геопросторних података у складу са директивом INSPIRE, начелом отворених података и међународним стандардима


Израда студије оправданости концепта отворених података у Републици Србији


Влада, РГЗ, радна група


01.2017 – 06.2017.


Израђена студија


Формирана радна група,
Успостављени контакти са потенцијалним корисницима геоподатака, Обезбеђена средства за консултанта




Израда плана увођења начела отворених података


РГЗ, радна група


07.2017 – 11.2017.


Израђен план


Израђена студија, формирана радна група, Обезбеђена средства за консултанта




Хармонизација просторних података РГЗ-а


РГЗ


02.2017 – 12.2018.


Хармонизовани подаци 


Додатни људски ресурси
Дефинисано софтверско решење за хармонизацију




Успостављање Регионалног центра за управљање геопросторним информацијама


РГЗ, радна група


09.2016 – 01.2019.


Успостављен Центар


Додатни ресурси (квалитетни стручњаци, техничка инфраструктура и др.), обезбеђен начин финансирања,




5.2.3. Успостављање информатичко-комуникацијског оквира као основе за ефикасно функционисање сервиса за размену података и информација коришћењем веб и мобилних технологија


Израда Националног геопортала у складу са директивом INSPIRE


РГЗ


01.2017 – 02.2019.


Успостављен функционалан геопортал


Развијена ИКТ инфраструктура




Обезбеђивање техничких услова за е-плаћање


РГЗ


01.2019 – 09.2019.


Функционално е-плаћање


Одговарајући законски оквир и техничка инфраструктура




5.2.4. Међуинституционална сарадња ради реализације пројеката од националног интереса и подршке европским интеграцијама


Одређивање одговорних субјеката НИГП-а за теме према приоритетима дефинисаним анексима директиве INSPIRE


РГЗ,
Савет НИГП-а


01.2017 – 01.2018.


Одређени одговорни субјекти


Додатни људски ресурси




Подршка другим институцијама (одговорним субјектима) у хармонизацији података, изради метаподатака и сервиса за потребе Националног геопортала


РГЗ


06.2017 – 12.2020.


Број одговорних субјеката којима је пружена подршка


Додатни људски ресурси




5.2.5. Успостављање сарадње са националним институцијама одговорним за геопросторне податке у оквиру Европске уније и региона


Потписивање споразума о сарадњи и учешће на пројектима са институцијама одговорним за геопросторне податке у оквиру Европске уније и региона


РГЗ, Влада


06.2017 – 12.2020.


Број потписаних међународних уговора о сарадњи


Додатни људски ресурси




6.3. Унапређење квалитета топографско-картографске базе података




Активност и веза са принципима стратегије


Задатак


Одговорност


Период реализације


Индикатори


Предуслови




5.3. Унапређење квалитета топографско-картографске базе података
Н – НИГП
А – ажурност
П – поузданост
Е – ефикасност
Р – реформа
Д – доступност
Г – Управљање


Израда ДМТ за значајна поплавна подручја Републике Србије


Влада (Канцеларија за управљање јавним улагањима), Министарство пољопривреде и заштите животне средине, Министарство одбране – ВГИ, РГЗ, РХМЗ, јавна водопривредна предузећа


10.2017 – 10.2019.


– Број ЗПП за која је израђен ДМТ;
– Површина (km2).


– Обезбеђена опрема;
– Обучен кадар;
– Прикупљени подаци (LiDAR технологија);
– Хармонизација висинског референтног система.




Обезбеђење VHR сателитских снимака и израда ортомозаика за територију Републике Србије


РГЗ, Извођач радова


06.2016 – 03.2017. 


– Израђен ортомозаик за територију Републике Србије;
– Површина (km2).


– Благовремена испорука података од извођача радова.




Периодично снимање из ваздуха територије Републике Србије и израда ортофотоа


РГЗ, Извођач радова


01.2018 – 12.2020.


– Снимљена 1/3 територије Републике Србије годишње;
– Израђен ортофото за 1/3 територије Републике Србије годишње;
– Површина (km2).


– Обезбеђена финансијска средства;
– Ангажован извођач радова за прикупљање података;
– Благовремена испорука података од извођача радова




Унапређење Јединице за даљинску детекцију и геопросторних података добијених методама даљинске детекције


РГЗ


09.2016 – 09.2018.
континуирано унапређење и усавршавање


– Развијене апликације и сервиси;
– Дефинисане методологије и спецификације;
– Израђене карте.
Усавршавање на двогодишњем нивоу


– Одржив систем финансирања;
– Техничка инфраструктура;
– Додатни људски ресурси;
– Обучен кадар.




Формирање ОТМ и картографске базе података за територију Републике Србије


РГЗ


01.2016 – 12.2020.


– Формиран ОТМ за 30% територије Републике Србије;
– Број израђених листова ТК (Р 1:20 000 и 1:250 000);
– Број израђених листова ОДК;
– Број израђених карата посебне намене
– Површина (km2).


– Додатни људски ресурси (30 стручњака);
– Одржавање софтвера.




Формирање Регистра географских имена


РГЗ


01.2017 – 12.2020.


– Број географских имена за које су прикупљени подаци


-




6.4. Успостављање система масовне процене вредности непокретности




Активност и веза са принципима стратегије


Задатак


Одговорност


Период реализације


Индикатори


Предуслови




5.4.1. Припрема и прилагођавање законске регулативе
Е – ефикасност
Т – транспарентност
Р – реформа
З – законитост


Усвајање Закона о масовној процени вредности непокретности


Народна скупштина, Влада, МГСИ, Министарство финансија, РГЗ


01.2017 – 12.2018.


Усвојен закон


Постигнут шира сагласност о важности усвајања новог закона




Усаглашавање Закона о порезима на имовину са Законом о масовној процени вредности непокретности


Народна скупштина, Влада, МГСИ, Министарство финансија, РГЗ, Пореска управа


06.2018 – 12.2019.


Усвојене измене закона


Усвојен Закон о масовној процени вредности непокретности




Усаглашавање Закона о државном премеру и катастру са Законом о масовној процени вредности непокретности


Народна скупштина, Влада, МГСИ, РГЗ


06.2018 – 12.2018.


Усвојене измене закона


Усвојен Закон о масовној процени вредности непокретности




Усаглашавање осталих закона са Законом о масовној процени вредности непокретности


Народна скупштина, Влада, МГСИ, Министарство финансија, РГЗ, друге надлежне институције


06.2018 – 12.2019.


Број усаглашених закона


Усвојен Закон о масовној процени вредности непокретности




Усаглашавање подзаконских прописа са Законом о масовној процени вредности непокретности


РГЗ, Министарство финансија, Влада, надлежне институције


06.2018 – 12.2019.


Број усаглашених правилника


Усвојен Закон о масовној процени вредности непокретности




5.4.2. Унапређење регистра цена непокретности
А – ажурност
П – поузданост
Р – рационалност
Д – доступност
И – информациона систематичност


Омогућавање уноса података јавним бележницима


РГЗ


04.2016 – 03.2017.


Омогућен унос података јавним бележницима


Сарадња са комором јавних бележника




Проширење софтвера модулом за контролу унетих података


РГЗ


04.2016 – 03.2017.


Завршен модул за контролу унетих података






Израда сервиса и омогућавање приступа подацима регистра цена непокретности Пореској управи и Основним судовима за потребе њихових основних делатности


РГЗ


04.2016 – 02.2017. 


Завршен сервис и омогућен приступ подацима запосленима у Пореској управи и Основним судовима


Сарадња са Пореском управом и Министарством правде




Омогућавање издавања/продаје података на основу online захтева и плаћања


РГЗ


01.2017 – 12.2018.


Завршене функције за издавање и плаћање преко интернета


Омогућавање наплате преко интернета за државне органе




5.4.3. Верификација и анализа података са тржишта непокретности
А – ажурност
П – поузданост


Израда модула за верификацију података у оквиру софтвера регистра цена непокретности 


РГЗ


01.2017 – 08.2017.


Функционалности за верификацију података пуштене у рад






Успостављање система теренске верификације података из регистра цена непокретности


РГЗ


01.2017 – 01.2018.


Дефинисане процедуре
Процедуре интегрисане у правилник


Усвојен Закон о масовној процени вредности непокретности и усклађен правилник




Анализа прикупљених података и одређивање подтржишта непокретности и вредносних зона за које се формирају модели


РГЗ


01.2017 – 12.2018.


Проценат територије обухваћен анализом
Формирани модели и вредносне зоне


Прикупљени и верификовани подаци




Формирање индекса цена непокретности


Републички завод за статистику, РГЗ


10.2016 – 12.2018.
континуирано ажурирање


Формиран експериментални индекс цена
Редовно годишње ажурирање


Сарадња са Републичким заводом за статистику




5.4.4. Формирање модела за масовну процену вредности непокретности


Аналитичка обрада података коришћењем математичких и статистичких метода и формирање модела за израчунавање цене свих непокретности из подтржишта за које су формирани модели


РГЗ


01.2018 – 06.2019.


Формирани математички модели


Прикупљени, верификовани и анализирани подаци




5.4.5. Прикупљање података 
А – ажурност
П – поузданост


Иницијално прикупљање података о непокретностима за пилот општине


РГЗ


01.2017 – 12.2019.


Број катастарских општина за које су прикупљени подаци на територији пет пилот општина


Изабране пилот општине




Дефинисане процедуре за одржавање података потребних за систем масовне процене


РГЗ


01.2018 – 12.2019.


Дефинисане процедуре
Процедуре уграђене у правилник о масовној процени вредности непокретности
Процедуре уграђене у Правилник о катастарском премеру и катастру непокретности


Усвојен Закон о масовној процени вредности непокретности




5.4.6. Масовна процена вредности непокретности
Т – транспарентност


Израчунате и приписане вредности за све врсте непокретности на територији пет пилот општина


РГЗ, Локалне самоуправе


01.2020 – 04.2020.


Број катастарских општина на територији пилот општина за које је израчуната и приписана вредност


Сарадња са локалним пореским администрацијама




6.5. Реорганизација и прилагођавање кадровске структуре




Активност и веза са принципима стратегије


Задатак


Одговорност


Период реализације


Индикатори


Предуслови




5.5.1. Формирање службе људских ресурса 
Р – реформа


Измена постојеће систематизације ради формирања одељења које ће се бавити људским ресурсима


РГЗ, тим стручњака


02.2017.


Опис радних места које у потпуности образују службу за људске ресурсе; 
За свако радно место јасно утврђене потребне квалификације, опис послова и показатељи учинка






Запошљавање (у случају кашњења претходне мере тражити привремено запошљавање преко пројекта СБ)


РГЗ, СБ


02.2017 – 03.2017.


Формирање тима запослених који ће обављати послове из домена људских ресурса


Одобрење надлежних




Предлог систематизације одељења односно измена целокупне систематизације и доношење правилника 


РГЗ, тим стручњака


05.2017 – 06.2017. 


Опис радних места које у потпуности одговарају новим радним процесима; 
За свако радно место јасно утврђене потребне квалификације, опис послова и показатељи учинка


Нормирани радни процеси, предлог кадровске реорганизације




Усклађивање броја запослених са потребама РГЗ -а


Влада, СБ


07.2017.


Оптималан број запослених у складу са систематизацијом


Прихваћена систематизација или добијено одобрење СБ за ангажовање консултаната




5.5.2. Формирање јединствене евиденције о запосленима и електронске базе података
А – ажурност
Д – доступност
И – информациона систематичност


Успостављање и обједињавање основне евиденције у папирном облику и унос података у један од основних електронских медија


РГЗ


09.2016 – 03.2017.


Формирана матична књига и унети основни подаци


Јасно подељена задужења свим службама




Опис захтева које информациони систем људских ресурса треба да обавља (анализе пословних процеса на општем нивоу)


РГЗ, тим стручњака


01.2017 – 04.2017.


Анализа пословних процеса за управљање људским ресурсима


Ангажован тим професионалаца 




Израда основног софтвера односно формирање базе података/регистра евиденције запослених са могућношћу праћења основних статистика, мерења учинка и развоја кадрова и радних процеса


РГЗ, извођач


04.2017 – 10.2017.


Основни софтвер у примени


Обезбеђена средства и ангажован извођач




Унапређење софтвера модулима који омогућавају активно обављање већине послова који су обухваћени анализом пословних процеса


РГЗ, извођач


10.2017 – 02.2019.


Сви модули софтвера у примени


Обезбеђена средства и ангажован извођач




5.5.3. Израдити нова интерна акта и нормирати радне процесе
З – законитост


Директива о радном времену и пратеће одлуке


РГЗ, радна група


09.2016 – 03.2017.


Директива о радном времену и пратеће одлуке


Одобрење директора РГЗ-а, формирање радне групе и одељења за управљање људским ресурсима




Директива о коришћењу годишњег одмора


РГЗ, радна група


09.2016 – 03.2017.


Директива о коришћењу годишњег одмора




Директива о коришћењу плаћеног и неплаћеног одсуства


РГЗ, радна група


09.2016 – 03.2017.


Директива о коришћењу плаћеног и неплаћеног одсуства




Директива о кадровској евиденцији


РГЗ, радна група


09.2016 – 03.2017.


Директива о кадровској евиденцији




Директива о оцењивању запослених


РГЗ, радна група


09.2016 – 03.2017.


Директива о оцењивању запослених




Директива о селекцији нових запослених


РГЗ, радна група


09.2016 – 03.2017.


Директива о селекцији – избору нових запослених




Директива о стручном оспособљавању запослених


РГЗ, радна група


01.2017 – 03.2017.


Директива о стручном оспособљавању запослених




Директива о увођењу у посао


РГЗ, радна група


01.2017 – 03.2017.


Директива о увођењу у посао




Директива о кажњавању и награђивању запослених


РГЗ, радна група


03.2017 – 04.2017.


Директива о кажњавању и награђивању запослених




Правилник о рационализацији броја запослених


РГЗ, радна група


09.2017 – 12.2017.


Правилник о рационализацији броја запослених




Директива о информисању


РГЗ, радна група


01.2017 – 04.2017.


Директива о информисању




Директива о радним односима


РГЗ, радна група


01.2017 – 05.2017.


Директива о радним односима






Анализа постојећих радних процеса


РГЗ, радна група


12.2016 – 03.1017.


Прецизан опис радних процеса и утврђивање обима посла на сваком радном месту








Утврђивање оптималног броја извршилаца за свако радно место


РГЗ, радна група


01.2017 – 04.2017.


Утврђен оптималан број извршилаца за свако радно место








Израда предлога кадровске реорганизације у РГЗ-у


РГЗ, радна група


04.2017 – 05.2017.


Предлог кадровске реорганизације у РГЗ-у






5.5.4. Успоставити континуирану обуку запослених и систем развоја кадрова 
З – законитост
Р – рационалност
Е – ефикасност


Едукација за задужене представнике служби


РГЗ


12.2016 – 03.2017.


Сви представници обучени


Одобрење директора РГЗ-а, формирање одељења за управљање људским ресурсима
Директива о стручном оспособљавању запослених донета и израђен план обука




Дефинисање потреба


РГЗ


04.2017 – 06.2017.


Првобитни документ успостављен.
Циклус поновљен (једну годину по основном року)




Дефинисање програма


РГЗ


07.2017 – 10.2017.


Првобитни документ успостављен.
Циклус поновљен (једну годину по основном року)




Израда и одабир програма


РГЗ


10.2017 – 11.2017.


Првобитни документ успостављен.
Циклус поновљен (једну годину по основном року)




Спровођење обука


РГЗ


11.2017 –12.2017.


Број спроведених обука, задовољство полазника веће од 80%




Евиденција обука и постигнућа


РГЗ


јануар 2018 – фебруар 2018.


Равномерно распоређене обуке, повећана ефикасност 




5.5.5. Успоставити
систем праћења учинка и оцене запослених
Е – ефикасност
Р – реформа


Израда first time management програма


РГЗ,
екстерни консултанти 


01.2017 – 03.2017.


Првобитни документ успостављен.
Циклус поновљен (једну годину по основном року)


Ангажовани консултанти




Израда и спровођење програма за учење специфичних вештина


РГЗ,
екстерни консултанти 


03.2017 – 04.2017.


Број обука, задовољство полазника веће од 80%




Оцењивање обављено у складу са директивом 


РГЗ


07.2017. (потом континуирано према плану)


Оцењивање обављено у складу са директивом


Израда Директиве о оцењивању менаџери одговорно приступају обавези




5.5.6. Успоставити програм Benefit & compensation
Е –ефикасност
Р – реформа


Дефинисање бенефита 


РГЗ


01.2017 – 03.2017.


Нацрт документа


Подршка менаџмента РГЗ-а, одобрење буџета




Информисање запослених


РГЗ


04.2017. (континуирано)


Први циклус обављен, провера да ли се активност обавља на годину дана 
Мерење задовољства запослених




Учествовање у изради буџета


РГЗ


04.2017 – 09.2017. (континуирано)


Први циклус обављен, провера да ли се активност обавља на годину дана




5.5.7. Направити систем селекције при запошљавању
Е – ефикасност
З – законитост


Утврђивање потреба


РГЗ


03.2017. потом континуирано


Иницијалне потребе дефинисане (потом годишња провера да ли се систем поштује)


Спремност управе РГЗ-а и Владе Србије да уведе транспарентност и доследност у санкционисању оних који не поштују процедуру, Формирање одељења за УЉР




Оглашавање


РГЗ


03.2017. потом континуирано


Започет процес (потом годишња провера да ли се систем поштује)




Образовање комисије


РГЗ


03.2017. потом континуирано


Комисија образована




Избор кандидата


РГЗ


03.2017. потом континуирано


Број примедби на избор и процедуру




5.5.8. Успоставити систем комуникације и информисања
П – поузданост
Т – транспарентност


Утврђивање тока информација


РГЗ


01.2017 – 03.2017.


Обавезе и надлежности дефинисани


Опис посла ПР службе прилагођен у систематизацији, подршка управе РГЗ-а




Утврђивање система и принципа интерног информисања


РГЗ


01.2017 – 03.2017.


Утврђивање обавеза и начина контроле




Израда директиве


РГЗ


01.2017 – 04.2017.


Директива израђена




Везивање за софтвер за управљање људским ресурсима 


РГЗ


03.2017 – 09.2017.


Дефинисано у анализи пословних процеса за управљање људским ресурсима




Сарадња са службом задуженом за односе са јавношћу


РГЗ


04.2017. (континуирано)


Закључак о периодичној процени




6.6. Интеграција у е-Управу




Активност и веза са принципима стратегије


Задатак


Одговорност


Период реализације


Индикатори


Предуслови




5.6. Интеграција у е-Управу
И – информациона систематичност


Интеграција веб сервиса на порталу
е-Управе


е-Управа, РГЗ


02.2020 – 12.2020.


Направљени сервиси
Интегрисани сервиси


Реализован нови ИТ систем




6.7. Унапређење поузданости и квалитета података у државној евиденцији непокретности и инфраструктурних водова и права на њима




Активност и веза са принципима стратегије


Задатак


Одговорност


Период реализације


Индикатори


Предуслови




5.7.1. Завршетак радова на векторизацији аналогних катастарских планова


Векторизација катастарских планова


РГЗ


01.2016 – 10.2016.


Завршено у планираном року


Људски ресурси обезбеђени кредитом СБ




Отклањање неусаглашености између података у алфанумеричкој и графичкој бази података и унапређење квалитета тачности података добијених поступком векторизације аналогних катастарских планова


РГЗ


10.2016 – 10.2020.


Потпуна усаглашеност графичких и нумеричких података 


Људски ресурси обезбеђени кредитом СБ
Успостављен јединствени информациони систем катастра непокретности (5.1.3.)




5.7.2. Катастар инфраструктуре


Примена новог софтверског пакета 


РГЗ


01.2017 – 12.2017.


Број служби за катастар непокретности са уведеним софтвером






Обука запослених


РГЗ


01.2016 – 12.2017.


Број извршених обука
Број полазника обуке


Уведен софтвер




Допуна садржаја постојећег катастра водова 


РГЗ


01.2018 – 12.2020.


Број служби за катастар непокретности са уведеним софтвером


Донет нов закон




5.7.3. Исправка погрешно уписаних података и упис недостајућих података 


Упис одговарајућег ЈМБГ/МБ за лица са уписаним привременим матичним бројем


РГЗ


03.2017 – 03.2020.


Број ЈМБГ унетих у КН


Донет нов закон Израђено упутство




Упис свих објеката и брисање непостојећих објеката у пилот општинама


РГЗ, СБ


03.2017 – 12.2019.


Број уписаних објеката 
Број избрисаних објеката


Израђени пројектни задатака и методологија
Обезбеђени ортофото или сателитски снимци




Стандардизација уписаних података


РГЗ


08.2020 – 12.2020.


Број стандардизованих података


Развијен и уведен интегрисани ИТ систем
Израђено упутство




Исправка погрешно уписаних података и упис недостајућих података (нпр. површина стана, спратност објекта и др.)


РГЗ, СБ


01.2017 – 12.2020.


Број ажурираних уноса


Израђено упутство




Усклађивање алфанумеричких и графичких катастарских података


РГЗ


01.2018 – 12.2020.


% усклађености алфанумерике и графике 
% усклађених података мигрираних у интегрисан катастарски систем


Алат за извођење процеса усклађивање и контролу података
Алат за извођење исправки




Преузимање података о адресама у регистре катастра непокретности


РГЗ


01.2017 – 12.2019.


Број КО


Израђено упутство




5.7.4. Нови катастарски премер


Израда, техничка контрола и овера главних пројеката


РГЗ


10.2015 – 12.2020.


Број главних пројеката






Јавна набавка и избор извођача радова на прикупљању података о непокретностима и имаоцима права на непокретностима


РГЗ, СБ


10.2015 – 12.2020.


Број катастарских општина за које су изабрани извођачи


Обезбеђена средства




Стручни надзор, преглед и пријем радова и излагање на јавни увид података о непокретностима и стварним правима на њима


РГЗ


10.2015 – 12.2020.


Број катастарских општина за које су примљени на преглед елаборати прикупљања података


Ангажован извођач




5.7.5. Подаци Регистра просторних јединица


Унапређење Регистра просторних јединица


РГЗ,
Републички завод за статистику


10.2017 – 03.2019.


Ажуриран РПЈ


Донет нов Закон из ове области




6.8. Унапређење доступности услуга РГЗ-а припадницима угрожених група




Активност и веза са принципима стратегије


Задатак


Одговорност


Период реализације


Индикатори


Предуслови




5.8.1. Успостављање мобилног сервиса
Д – доступност
Т – транспарентност
Р – реформа


Избор пилот службе за катастар непокретности


РГЗ


12.2016 – 02.2017.


изабрана пилот служба за катастар непокретности


Сагласност директора РГЗ-а




Сарадња РГЗ-а са организацијама које заступају интересе особа са инвалидитетом и другим институцијама од интереса


РГЗ


11.2016 – 12.2016.


Завршено у планираном року


Спремност и заинтересованост организација за сарадњу




Обука запослених у пилот служби за катастар непокретности


Организација, консултантска фирма, РГЗ


03.2017 – 04.2017.


– број обучених запослених за рад са особама са инвалидитетом
– објављена вест у медијима


Избор компетентног предавача




Формирање тима за пружање мобилних сервиса


РГЗ


05.2017.


– формиран тим за пружање мобилних сервиса у пилот служби за катастар непокретности
– објављена вест у медијима


Стручни тим и расположиви ресурси




Пружање услуга мобилних сервиса


Мобилни тим


09.2017 – 12.2020.


– број пружених услуга
позитивна оцена корисника услуга


Обезбеђена средства за рад




Оцена мобилног сервиса


РГЗ


09.2017 – 12.2020.


– попуњене анкете
извештаји о евалуацији


Достављени извештаји за процену




Оцена одрживости


РГЗ


01.2020 – 12.2020.


прихваћен извештај о оцени одрживости од стране директора РГЗ-а


Ажурни и поуздани извештаји




Проширивање мобилног сервиса на друге службе за катастар непокретности (још четири службе за катастар непокретности)


РГЗ


01.2018 – 12.2020.


– образована четири мобилна тима


Позитивни резултати у пилот служби за катастар непокретности




Обезбеђивање средстава за пружање услуга


РГЗ, ПИУ тим


03.2017 – 12.2018.


– телефони
– лаптопови
– штампачи
– аутомобили


Спроведен тендер и обезбеђена средства за рад




5.8.2. Адаптација служби за катастар непокретности
Р – реформа
Д – доступност


Изградња прилазних рампи просторијама служби за катастар непокретности


РГЗ, ПИУ тим


01.2017 – 12.2020.


– адаптиран прилаз служби за катастар непокретности


Финансијска средства




5.8.3. Подизање свести припадника угрожених група
Е – ефикасност
Р – реформа


Медијска промоција услуга РГЗ-а и мобилних сервиса


РГЗ, консултантска фирма


10.2016 – 10.2019.


позитивни резултати анкета


Успостављена сарадња са консултантском фирмом




Израда промотивног материјала


РГЗ, консултантска фирма


10.2016 – 10.2019.


израђен промотивни материјал


Медијска пропраћеност




Измена законске регулативе у вези са таксама за услуге РГЗ-а корисника припадника угрожених група


РГЗ


01.2017 – 12.2018.


– бесплатне РГЗ услуге за припаднике угрожених група
– континуирано повећање свести припадника угрожених група о доступности услуга РГЗ-а (три анкете у циљу праћења повећања свести о услугама РГЗ-а у оквиру Пројекта Светске банке)


Измена и усвајање закона
Политичка воља




5.8.4. Изградња капацитета запослених РЗГ-а и партнерских институција
Р – реформа


Обука запослених у пет служби за катастар непокретности и учесника мобилних тимова


Изабрани предавачи, РГЗ


03.2017 – 12.2018.


Број обучених лица


Обезбеђени адекватни предавачи




6.9. Делатност Дигиталног архива РГЗ-а




Активност и веза са принципима стратегије


Задатак


Одговорност


Период реализације


Индикатори


Предуслови




5.9.1. Продукциони процеси
Д – доступност


Скенирање збирке исправа Београда


РГЗ


04.2016 – 07.2017.


Број скенираних докумената


Обезбеђени људски ресурси




Скенирање збирке исправа Ниша и Новог Сада


РГЗ


07.2017 – 01.2019.


Број скенираних докумената


Обезбеђени људски ресурси




Скенирање збирке исправа Земуна


РГЗ


07.2017 – 01.2019.


Број скенираних докумената


Обезбеђени људски ресурси




Скенирање земљишне књиге – Главна књига


РГЗ


04.2016 – 01.2019.


Број скенираних докумената


Обезбеђени људски ресурси




Скенирање елабората


РГЗ


09.2017 – 01.2020.


Број скенираних докумената


Обезбеђени људски ресурси




5.9.2. Израда централног депоа Архива РГЗ-а
Д – доступност
И – интегритет
П – поузданост
Е – ефикасност


Пројектовање централног депоа Архиве РГЗ-а


РГЗ, СБ


04.2016 – 02.2017.


Завршени пројекти


Обезбеђена средства
Изабран пројектант




Изградња централног депоа Архиве РГЗ-а


РГЗ, СБ


03.2017 – 01.2020.


Изграђен објекат


Обезбеђена средства
Изабран извођач




Селидба, чишћење и попис архивске грађе из депоа седишта РГЗ-а и служби за катастар непокретности у новоизграђени централни депо


РГЗ


02.2019 – 01.2020.


Количина пресељене документације


Изграђен објекат
Обезбеђени људски ресурси




5.9.3. Израда веб сервиса Дигиталног Архива 
Д – доступност
И – интегритет
П – поузданост
Е – ефикасност


Израда софтверског решења за увид и издавање података из Архиве 


РГЗ, СБ


09.2016 – 01.2018.


Израђено софтверско решење, доступни сервиси


Обезбеђена ИКТ структура




5.9.4. Законски предуслови
И – интегритет
Е – ефикасност


Стварање законске основе за признавање електронских копија докумената као валидних оверених копија


Народна скупштина, Влада, МГСИ, РГЗ, надлежна министарства


01.2017 – 01.2018.


Донет закон и пратећи правилници


Постигнута шира сагласност о важности усвајања новог закона




Легенда скраћеница коришћених у табели
СБ – Светска банка
МГСИ – Министарство грађевинарства, саобраћаја и инфраструктуре
РХМЗ – Републички хидрометеоролошки завод
ВГИ – Војногеографски институт
ПИУ тим – јединица за имплементацију пројекта Светске банке
7. ФИНАНСИРАЊЕ
За спровођење ове стратегије у 2016. години нису коришћена додатна средства из буџета Републике Србије, већ средства из кредита Светске банке опредељена за финансирање реализације пројеката „Унапређење земљишне администрације у Србији”. Процена је да ће у наредним годинама у појединим фазама бити потребна већа издвајања из буџета за реализацију стратешких циљева. С друге стране, доследно спровођење ове стратегије које подразумева развој квалитетнијих, ефективнијих и рационалнијих услуга, као и проширење спектра услуга РГЗ-а имаће за последицу и повећање прилива средстава у буџет Републике Србије.
Прецизнија процена неопходних средстава и извора финансирања биће урађена у оквиру израде плана пословања РГЗ-а чија ће се израда финансирати из средстава кредита Светске банке.
8. ЗАВРШНИ ДЕО
Ову стратегију објавити у „Службеном гласнику Републике Србије”.
05 број 021-12362/2016-3
У Београду, 31. јануара 2017. године
Влада
Председник,
Александар Вучић, с.р.