Редакцијски пречишћен текст 
 
 
ЗАКОН 
о порезу на доходак грађана 
"Службени гласник РС”, бр. 24 од 12. априла 2001, 80 од 26. новембра 2002, 80 од 26. новембра 2002 - 
др. закон, 135 од 21. децембра 2004, 62 од 19. јула 2006, 65 од 28. јула 2006 - исправка, 31 од 30. априла 2009, 44 од 9. јуна 2009, 18 од 26. марта 2010, 
50 од 8. јула 2011, 91 од 2. децембра 2011 - УС, 93 од 28. септембра 2012, 114 од 4. децембра 2012 - УС, 47 од 29. маја 2013, 48 од 31. маја 2013 - исправка, 108 од 6. децембра 2013, 57 од 30. маја 
2014, 68 од 3. јула 2014 - др. закон
, 112 од 30. децембра 2015.
 
НАПОМЕНА ИЗДАВАЧА:
Влада Републике Србије је овлашћена да објављује усклађене динарске износе 
утврђене законом. Усклађени износи објављени су у "Службеном гласнику РС", бр. 3 
од 22. јануара 2010, 4 од 28. јануара 2011, 7 од 31. јануара 2012, 8 од 25. 
јануара 2013, 6 од 24. јануара 2014, 5 од 20. јануара 2015, 
5 од 25. јануара 
2016. и

7 од 31. јануара 2017. Усклађени динарски неопорезиви износи пореза на доходак грађана ("Службени 
гласник РС", број 7/2017) ступају на снагу 1. фебруара 2017. године (види тачку 
2. Усклађених динарских неопорезивих износа - 7/2017-11).
 
Део први 
ОСНОВНЕ ОДРЕДБЕ 
Члан 1.
Порез на доходак грађана плаћају, у складу са одредбама овог закона, физичка 
лица која остварују доходак. 
Опорезивање дохотка грађана уређује се искључиво овим законом. 

Пореска ослобођења и олакшице могу се уводити само овим законом. 

Доходак
Члан 2.
Порез на доходак грађана плаћа се на приходе из свих извора, 
осим оних који 
су посебно изузети овим законом. 
Опорезиви приход представља разлику између бруто прихода који је по неком од 
основа предвиђених у члану 3. овог закона остварио порески обвезник и трошкова 
које је имао при њиховом остваривању и очувању, ако је то прописано овим 
законом. 
Доходак представља збир опорезивих прихода из става 2. овог члана, остварених 
у календарској години. 
*Службени гласник РС, број 47/2013
Приходи који подлежу опорезивању 
Члан 3.
Порезу на доходак грађана подлежу следеће врсте 
прихода:
1) зараде;
2) приходи од самосталне делатности;
3) приходи од ауторских права, права сродних ауторском 
праву и права индустријске својине;
4) приходи од капитала;
5) приходи од непокретности;
6) капитални добици;
7) остали приходи.
Приходи из става 1. овог члана опорезују се било да су остварени у новцу, у 
натури, чињењем или на други начин. 
*Службени гласник РС, број 112/2015
Опорезивање појединих врста прихода 
Члан 4.
На поједине врсте прихода из члана 3. овог закона, порез на доходак грађана 
плаћа се: 
1) по одбитку од сваког појединачног прихода; 
2) на основу решења надлежног пореског органа;
3) самоопорезивањем.
*Службени гласник РС, број 47/2013
Годишњи порез на доходак грађана
Члан 5.
Годишњи порез на доходак грађана плаћа се по решењу надлежног пореског органа 
на доходак остварен у календарској години, у складу са овим законом. 

 Порески обвезник
Члан 6.
Порески обвезник је физичко лице које је по одредбама овог закона дужно да 
плати порез (у даљем тексту: обвезник).  
Резидент
Члан 7.
Обвезник пореза на доходак грађана је резидент 
Републике Србије (у даљем тексту: резидент), за доходак остварен на територији 
Републике Србије (у даљем тексту: Република) и у другој држави.
Резидент Републике, у смислу овог закона, јесте 
физичко лице које:
1) на територији Републике има пребивалиште или центар 
пословних и животних интереса, или
2) на територији Републике, непрекидно или са 
прекидима, борави 183 или више дана у периоду од 12 месеци који почиње или се 
завршава у односној пореској години.
За одређивање боравка на територији Републике из става 
2. тачка 2) овог члана, пуним даном боравка у Републици сматраће се и боравак у 
делу дана, у било ком периоду између 00 и 24 часа, осим дела дана који физичко 
лице проведе у транзиту кроз Републику.
Физичко лице које у одређеној пореској години није 
боравило на територији Републике и које у њој не испуњава услов да се сматра 
пореским резидентом по основу критеријума предвиђених у ставу 2. тачка 1) овог 
члана, неће се сматрати резидентом Републике за ту пореску годину.
Физичко лице које није било резидент у години која 
претходи години доласка у Републику, неће се сматрати резидентом за период пре 
дана када је оно први пут ушло на територију Републике, под условом да у периоду 
године који претходи дану првог уласка на територију Републике не испуњава услов 
да се сматра резидентом по основу критеријума предвиђених у ставу 2. тачка 1) 
овог члана.
Физичко лице које није резидент у години која следи 
години у којој је оно коначно напустило Републику неће се сматрати резидентом за 
период године који следи дану коначног напуштања територије Републике под 
условом да се у том периоду не може сматрати резидентом Републике по основу 
критеријума предвиђених у ставу 2. тачка 1) овог члана.
Физичко лице које у моменту првог уласка на територију 
Републике зна да ће испунити услове из става 2. тач. 1) или 2) овог члана, 
сматраће се резидентом почев од момента када је први пут ушло на територију 
Републике.
Независно од услова предвиђених у ставу 2. овог члана, 
резидент Републике је и физичко лице које је из Републике упућено у другу државу 
ради обављања послова у дипломатском или конзуларном представништву Републике, 
односно обављања послова за Републику у међународним организацијама, у периоду 
обављања делатности у том или било ком другом дипломатском или конзуларном 
представништву Републике, односно међународној организацији.
*Службени гласник РС, број 47/2013
Нерезидент 
Члан 8.
Обвезник пореза на доходак грађана је и физичко лице које није резидент (у 
даљем тексту: нерезидент) за доходак остварен на територији Републике. 

Изузимања из дохотка за опорезивање 
Члан 9.
Не плаћа се порез на доходак грађана на примања остварена по основу: 

1) прописа о правима ратних инвалида; 
2) родитељског и дечијег додатка;
3) накнада за туђу помоћ и негу и накнада за телесно оштећење; 

4) накнада за време незапослености и друге врсте накнада које, у оквиру 
програма и мера активне политике запошљавања, плаћа Национална служба за 
запошљавање у складу са законом којим се уређује запошљавање и осигурање за 
случај незапослености; 
5) материјалног обезбеђења у складу са законом; 
6) накнада из здравственог осигурања, осим накнаде зараде (плате); 

7) накнада из осигурања имовине, изузев накнада из осигурања за измаклу 
корист, као и накнада из осигурања лица којима се надокнађује претрпљена штета, 
уколико она није надокнађена од штетника; 
8) накнада материјалне и нематеријалне штете, изузев накнаде за измаклу 
корист и накнаде зараде (плате), односно накнаде за изгубљену зараду (плату); 

9) помоћи у случају смрти запосленог, члана његове породице или пензионисаног 
радника - до 65.189 динара; 
10) помоћи због уништења или оштећења имовине услед елементарних непогода или 
других ванредних догађаја; 
11) организоване социјалне и хуманитарне помоћи; 
12) стипендија и кредита ученика и студената - у месечном износу до 
11.176 
динара; 
13) накнаде за исхрану - хранарине коју спортистима аматерима исплаћују 
аматерски спортски клубови, у складу са законом којим се уређује спорт - у 
месечном износу до 9.313 динара; 
14) накнада и награда за рад осуђених лица и малолетних учинилаца кривичних 
дела у казнено-поправним установама; 
15) накнада и награда за рад пацијената у психијатријским установама; 

16) уплате доприноса за обавезно социјално осигурање 
које је привредно друштво дужно да плати за оснивача, односно свог члана у 
складу са законом којим се уређују доприноси за обавезно социјално осигурање;
17) пензија и инвалиднина које се остварују по 
основу права из обавезног пензијског и инвалидског осигурања, односно војног 
осигурања; 
18) отпремнине код одласка у пензију до износа који је као најнижи утврђен 
законом којим се уређује рад; 
19) отпремнине, односно новчане накнаде које 
послодавац исплаћује запосленом за чијим је радом престала потреба у складу са 
законом којим се уређују радни односи, односно запосленом који ради на пословима 
за које више не постоји потреба или постоји потреба смањења броја извршилаца у 
складу са законом којим се уређује начин одређивања максималног броја запослених 
у јавном сектору – до износа који је утврђен тим законима;
20) отпремнина која се исплаћује лицу коме престаје 
радни однос у процесу решавања вишка запослених у поступку приватизације у 
складу са актом Владе којим се утврђује програм за решавање вишка запослених у 
поступку приватизације – до износа утврђеног тим програмом;
21) накнада за рад хранитеља и накнада за издржавање 
корисника у хранитељској породици;
22) накнада које се, у складу са прописима којима се уређује Војска 
Србије, исплаћују војницима на служењу војног рока, ученицима и кадетима 
војношколске установе и лицима на другом стручном оспособљавању за официре и 
подофицире;
23) накнаде које се, у складу са прописима којима се уређују унутрашњи 
послови, исплаћују студентима високошколске установе основане за 
остваривање студијских програма за потребе полицијског образовања;

24) премија, субвенција, регреса и других средстава која се у сврху 
подстицања развоја пољопривреде, из буџета Републике, аутономне 
покрајине и локалне самоуправе плаћају, односно исплаћују на посебан наменски 
рачун носиоцу породичног пољопривредног газдинства који је уписан у регистар 
пољопривредних газдинстава у складу са прописима који уређују ту област;
 25) ПДВ надокнаде, у складу са законом којим се уређује порез на додату 
вредност  ;
26) награда ученицима и студентима оствареним за постигнуте резултате током 
школовања и образовања, као и освојених на међународним такмичењима и 
такмичењима у оквиру образовног система;
27) накнаде трошкова волонтирања коју остварује волонтер, у складу са 
законом којим се уређује волонтирање.
28) новчане помоћи физичким лицима која служе за лечење у земљи или 
иностранству, у висини стварних трошкова лечења, документовано рачунима 
здравствене установе која је лечење извршила;
29) накнада за рад чланова бирачких и гласачких одбора 
за спровођење непосредних избора и других облика непосредног изјашњавања 
грађана, као и накнада за рад на попису становништва – до 5.000 динара у оквиру 
истог изборног циклуса, односно пописа становништва.
Остваривање права на пореско ослобођење за примања из става 1. тач. 10), 11), 
12), 13) и 28) овог члана ближе уређује министар надлежан за послове финансија 
(у даљем тексту: министар).
*Службени гласник РС, број 80/2002 
**Службени гласник РС, број 62/2006 
***Службени гласник РС, број 50/2011
****Службени гласник РС, број 47/2013 
*****Службени гласник РС, број 112/2015
*6Службени гласник РС, број 
7/2017
НАПОМЕНА ИЗДАВАЧА: Ранија одредба члана 9. став 1. тачка 16. Закона о порезу 
на доходак грађана („Службени гласник РС”, бр. 24/01, 80/02, 135/04, 62/06 и 
65/06) била је предмет оцене Уставног суда (види Одлуку УС број IУз 128/2011, 
која је објављена у "Службеном гласнику РС", број 114/2012).
Члан 9а
Брисан је члан 9а који је додат у броју 62/2006 (види члан 2. Закона – 
31/2009-90)
Издржавани чланови породице 
Члан 10.
Издржаваним члановима породице, у смислу овог закона, сматрају се следећа 
лица која обвезник издржава: 
1) малолетна деца, односно усвојеници; 
2) деца, односно усвојеници на редовном школовању или за време 
незапослености, ако са обвезником живе у домаћинству; 
3) унуци, ако их родитељи не издржавају и ако живе у домаћинству са 
обвезником; 
4) брачни друг; 
5) родитељи, односно усвојиоци. 
Чланом породице, у смислу овог закона, сматрају се брачни друг, родитељи, 
деца, усвојеник и усвојилац обвезника. 
Домаћинством, у смислу овог закона, сматра се заједница живота, привређивања 
и трошења остварених прихода. 
Порески кредит 
Члан 11.
Пореским кредитом, у смислу овог закона, сматра се износ за који се умањује 
обрачунати порез на доходак грађана. 
Избегавање двоструког опорезивања 
Члан 12.
Ако обвезник – резидент Републике оствари доходак
 у другој држави, на који је плаћен порез у тој
 држави, на рачун пореза на доходак грађана утврђеног према 
одредбама овог закона одобрава му се порески кредит у висини пореза на доходак 
плаћеног у тој  држави.
Порески кредит из става 1. овог члана не може бити већи од износа који би се 
добио применом одредаба овог закона на доходак остварен у 
другој  држави.
*Службени гласник РС, број 135/2004 
**Службени гласник РС, број 62/2006 
Усклађивање динарских износа
*Службени гласник РС, број 62/2006 
Члан 12а
Динарски износи из члана 9. став 1. тач. 9), 12) и 13), члана 15а ст. 2, 4. 
и 5, члана 18. став 1. тач. 1), 2), 4), 5), 6) и 7) и члана 21а став 2, члана 
83. став 4. тачка 1) и члана 85. став 1. тачка 10) овог закона усклађују се 
годишњим индексом потрошачких цена у календарској години која претходи години 
у којој се усклађивање врши, према подацима републичког органа надлежног за 
послове статистике. 
Усклађене динарске износе из става 1. овог члана 
објављује Влада.
Усклађени динарски износи из става 1. овог члана 
примењују се од првог дана наредног месеца по објављивању тих износа.
*Службени гласник РС, број 62/2006 
**Службени гласник РС, број 50/2011
***Службени гласник РС, број 47/2013
****Службени гласник РС, број 112/2015
Део други
ОПОРЕЗИВАЊЕ ПОЈЕДИНИХ ВРСТА ПРИХОДА 
Глава прва 
ПОРЕЗ НА ЗАРАДЕ 
Предмет опорезивања 
Члан 13.
Под зарадом у смислу овог закона, сматра се зарада 
која се остварује по основу радног односа, дефинисана законом којим се уређују 
радни односи и друга примања запосленог.
Зарадом, у смислу овог закона, сматрају се и уговорена 
накнада и друга примања која се остварују обављањем привремених и повремених 
послова на основу уговора закљученог непосредно са послодавцем, као и на основу 
уговора закљученог преко омладинске или студентске задруге, осим са лицем до 
навршених 26 година живота, ако је на школовању у установама средњег, вишег и 
високог образовања. 

Зарадом, у смислу овог закона, сматра се и исплаћена 
лична зарада предузетника утврђена у складу са овим законом.
Зарадом, у смислу овог закона, сматрају се и примања 
која запослени у вези са радом код послодавца оствари од лица, које се у смислу 
закона који уређује порез на добит правних лица, сматра повезаним лицем с 
послодавцем (у даљем тексту: повезано лице).
*Службени гласник РС, број 80/2002 
**Службени гласник РС, број 135/2004
***Службени гласник РС, број 47/2013
Члан 14.
Зарадом, у смислу овог закона, сматрају се и примања у 
облику бонова, хартија од вредности, осим акција стечених у поступку својинске 
трансформације, новчаних потврда, робе, као и примања остварена чињењем или 
пружањем погодности, опраштањем дуга, као и покривањем расхода обвезника 
новчаном надокнадом или непосредним плаћањем.
Хартије од вредности, осим акција стечених у поступку 
својинске трансформације, које запослени добије од послодавца или од с 
послодавцем повезаног лица сматрају се зарадом у моменту стицања права 
располагања на тим хартијама од вредности.
Зарадом из става 2. овог члана сматрају се и хартије 
од вредности које запослени добије на основу правила награђивања (опције на 
акције и др.) од послодавца или од с послодавцем повезаног лица.
Примања из ст. 2. и 3. овог члана, која запослени 
добије од с послодавцем повезаног лица, при чему трошак сноси послодавац, 
сматрају се зарадом у моменту у којем запослени стекне права располагања на тим 
хартијама од вредности, односно у моменту кад се у смислу закона којим се 
уређује рачуноводство тај трошак призна као расход.
Основицу пореза на зараду за примања из става 1. овог 
члана, осим хартија од вредности, представља:
1) номинална вредност бонова и новчаних потврда,
2) цена која би се постигла продајом робе на тржишту,
3) накнада која би се постигла на тржишту за услугу, 
односно погодност која се чини обвезнику,
4) новчана вредност покривених расхода,
увећана за припадајући порез и доприносе за обавезно 
социјално осигурање које из зараде плаћа запослени (у даљем тексту: припадајуће 
обавезе из зараде).
Ако је запослени по основу примања из става 5. тач. 1) 
до 4) овог члана извршио новчана плаћања исплатиоцу зараде, основицу пореза на 
зараду чини разлика између вредности тих примања и новчаних плаћања која 
запослени врши исплатиоцу зараде, увећана за припадајуће обавезе из зараде, 
односно код самоопорезивања разлика између прихода који је примио, односно из 
кога је дужан да плати припадајуће обавезе из зараде и новчаних плаћања која је 
извршио.
Основицу пореза на зараду из ст. 2. и 3. овог члана 
чини тржишна вредност хартија од вредности увећана за припадајуће обавезе из 
зараде, у моменту стицања права располагања на тим хартијама од вредности.
Ако је хартије од вредности из ст. 2. и 3. овог члана 
запослени стекао куповином по цени која је нижа од тржишне, основицу пореза на 
зараду чини разлика између тржишне цене тих хартија од вредности у моменту 
стицања и износа који је запослени платио, увећана за припадајуће обавезе из 
зараде.
Ако је тржишна вредност хартија од вредности изражена 
у страној валути, основицу пореза на зараде представља њена динарска 
противвредност по званичном средњем курсу Народне банке Србије на дан стицања 
права располагања на тим хартијама од вредности.
Цену, висину накнаде, односно новчану вредност из 
става 5. тач. 2) до 4) и тржишну вредност из става 7. овог члана утврђује 
исплатилац зараде у моменту када се давање врши, односно у моменту преноса права 
располагања на хартијама од вредности.
*Службени гласник РС, број 112/2015
 Члан 14а
Примањима по основу чињења или пружања погодности у 
смислу члана 14. став 1. овог закона, сматрају се нарочито:
1) коришћење службеног возила и другог превозног 
средства у приватне сврхе;
2) коришћење стамбених зграда и станова који су у 
власништву послодавца или на располагању послодавца по основу закупа или по 
другом основу, уз плаћање закупнине или без плаћања закупнине.
Вредност примања из става 1. тачка 1) овог члана 
месечно, за сваки започети календарски месец коришћења возила, представља износ 
у висини 1% тржишне вредности службеног возила и другог превозног средства, 
према подацима надлежне организације са стањем на дан 31. децембра године која 
претходи години коришћења возила, умањена за износ који је запослени платио за 
то коришћење.
Вредност примања из става 1. тачка 2) овог члана чини 
износ закупнине коју послодавац плати за запосленог, односно у случају у којем 
послодавац не плаћа закупнину износ закупнине према тржишним ценама у месту у 
коме се стамбена зграда или стан налазе, умањена за износ који је запослени 
платио као закупнину.
Код утврђивања основице пореза на зараду примања из 
овог члана увећавају се за припадајуће обавезе из зараде.
*Службени гласник РС, број 47/2013
НАПОМЕНА ИЗДАВАЧА: Ранијa одредба члана 14а став 1. тачка 2) Закона о порезу 
на доходак грађана („Службени гласник РС”, бр. 24/01, 80/02, 135/04, 62/06 и 
65/06) била је предмет оцене Уставног суда (види Одлуку УС број IУз 61/2009, 
која је објављена у "Службеном гласнику РС", број 91/2011).
Члан 14б
Зарадом, у смислу чл. 13. и 14. овог закона, сматрају 
се и премије свих видова добровољног осигурања, као и пензијски допринос у 
добровољни пензијски фонд, које послодавац плаћа за запослене – осигуранике 
укључене у добровољно осигурање, односно за запослене – чланове добровољног 
пензијског фонда, у складу са законом који уређује добровољно осигурање, односно 
добровољне пензијске фондове и пензијске планове. 
Изузетно од става 1. овог члана, зарадом у смислу чл. 
13. и 14. овог закона не сматра се: 
1) премија коју послодавац плаћа за све запослене код 
колективног осигурања од последица незгоде, укључујући осигурање од повреда на 
раду и професионалних обољења и колективног осигурања за случај тежих болести и 
хируршких интервенција;
2) премија добровољног здравственог осигурања, односно 
пензијски допринос у добровољни пензијски фонд, које послодавац плаћа за 
запослене – осигуранике, односно чланове добровољног пензијског фонда, у складу 
са посебним прописима који уређују наведене области, до износа који је ослобођен 
од плаћања доприноса сагласно закону који уређује доприносе за обавезно 
социјално осигурање.
*Службени гласник РС, број 47/2013
Порески обвезник 
Члан 15.
Обвезник пореза на зараде је физичко лице које остварује зараду. 

Пореска основица
*Службени гласник РС, број 62/2006
Члан 15а
Основицу пореза на зараде из чл. 13. до 14б овог 
закона чини исплаћена, односно остварена зарада. 
Основицу пореза на зараде чини зарада из члана 
13. ст. 1. и 3. и чл. 14. до 14б овог закона, умањена за износ од 11.790 динара месечно за лице које 
ради са пуним радним временом.
За лице које ради са непуним радним временом, умањење 
из става 2. овог члана је сразмерно радном времену тог лица у односу на пуно 
радно време.
Кад лице остварује пуно радно време код два или више послодаваца, умањење из 
става 2. овог члана врши сваки послодавац сразмерно радном времену код 
послодавца у односу на пуно радно време, с тим што укупно умањење износи 
11.790 динара месечно.
Кад лице остварује непуно радно време код два или више послодаваца, сваки 
послодавац врши умањење сразмерно радном времену код послодавца у односу на 
укупно радно време, с тим што збир умањења мора бити мањи од 11.790 динара 
месечно, односно сразмерно укупном радном времену лица у односу на пуно радно 
време.
Начин и поступак обрачунавања пореза на зараде из ст. 
2. до 5. овог члана и достављање података Пореској управи ближе уређује 
министар.
*Службени гласник РС, број 62/2006
**Службени гласник РС, број 47/2013
***Службени гласник РС, број 7/2017
Члан 15б
За физичка лица – резиденте Републике који су упућени у иностранство ради 
обављања послова за правна лица – резиденте Републике, основицу пореза на зараде 
чини износ зараде коју би, у складу са законом, општим актом и уговором о раду 
остварили у Републици на истим или сличним пословима.
*Службени гласник РС, број 108/2013
**Службени гласник РС, број 112/2015
Пореска стопа 
Члан 16.
Зарада из чл. 13. до 14б овог закона опорезује 
се по стопи од 10%.
*Службени гласник РС, број 62/2006 
**Службени гласник РС, број 47/2013
Члан 17.
Брисан је (види члан 13. Закона - 47/2013-18)
Пореска ослобођења
Члан 18.
Не плаћа се порез на зараде на примања запосленог по основу:

1) накнаде трошкова превоза за долазак и одлазак са рада – до висине цене 
месечне претплатне карте у јавном саобраћају, односно до висине стварних 
трошкова превоза, а највише до 3.725 динара;
2) дневнице за службено путовање у земљи – до 
2.236 динара, односно 
дневнице за службено путовање у иностранство – до износа прописаног од стране 
надлежног државног органа а највише до 50 евра дневно;
3) накнаде трошкова смештаја на службеном путовању, према приложеном рачуну
; 
4) накнаде превоза на службеном путовању, према приложеним рачунима 
превозника у јавном саобраћају, а када је, сагласно закону и другим прописима, 
одобрено коришћење сопственог аутомобила за службено путовање или у друге 
службене сврхе - до износа 30% цене једног литра 
бензина помноженог с бројем 
потрошених литара, а највише до 6.520 динара месечно; 
4а) дневне накнаде коју остварују припадници Војске 
Србије у вези са вршењем службе, сагласно прописима који уређују Војску Србије;
5) солидарне помоћи за случај болести, здравствене рехабилитације или 
инвалидности запосленог или члана његове породице - до 
37.252 динара;
6) поклона деци запослених, старости до 15 
година, поводом Нове године и Божића - до 
9.313 динара годишње по једном детету; 
7) јубиларне награде запосленима, у складу са законом који уређује рад - до 
18.624 динара годишње. 
Не плаћа се порез на зараде на примања из става 1. 
тач. 1) до 4) овог члана која остварују лица која нису у радном односу, али за 
свој рад остварују приходе за које су обвезници пореза на зараду у смислу овог 
закона.
За утврђивање пореза на зараде по основу дневнице за 
службено путовање у иностранство, примања изнад износа прописаног од стране 
надлежног државног органа, односно изнад неопорезивог износа од 50 евра из става 
1. тачка 2) овог члана, конвертују се у динарски износ по званичном средњем 
курсу Народне банке Србије на дан обрачуна трошкова.
Остваривање права на пореско ослобођење за примања из става 1. тачка 5) овог 
члана ближе уређује министар. 
*Службени гласник РС, број 135/2004 
**Службени гласник РС, број 62/2006 
***Службени гласник РС, број 18/2010
****Службени гласник РС, број 93/2012
*****Службени гласник РС, број 47/2013
*6Службени гласник РС, број 112/2015
*7Службени гласник РС, број 
7/2017
Члан 19.  
Брисан је (види члан 4. Закона 31/2009-90). 
 
Члан 20.
Обавезе плаћања пореза на зараде остварене за рад у страним дипломатским и 
конзуларним представништвима или међународним организацијама, односно код 
представника или службеника таквих представништава или организација, ослобођени 
су: 
1) шефови страних дипломатских мисија акредитованих у 
Србији , особље 
страних дипломатских мисија у Србији
, као и чланови њихових домаћинстава, 
ако ти чланови домаћинстава нису  држављани или резиденти Републике; 

2) шефови страних конзулата у Србији
 и конзуларни функционери 
овлашћени да обављају конзуларне функције, као и чланови њихових домаћинстава, 
ако ти чланови домаћинстава нису  држављани или резиденти Републике; 

3) функционери Организације уједињених нација и њених специјализованих 
агенција, стручњаци техничке помоћи Организације уједињених нација и њених 
специјализованих агенција ; 
3а) функционери, стручњаци и административно особље међународних 
организација, ако нису 
држављани или резиденти Републике; 
4) запослени у страним дипломатским или конзуларним представништвима и 
међународним организацијама, ако нису  држављани или резиденти Републике; 

5) почасни конзули страних држава, за примања која добијају од државе која их 
је именовала за обављање конзуларних функција; 
6) запослени код лица из тачке 1) до 5) овог члана, ако нису
 држављани или 
резиденти Републике. 
Изузетно од става 1. овог члана, обавезе плаћања 
пореза на зараде остварене по основу радног ангажовања у Организацији уједињених 
нација и њеним специјализованим агенцијама, ослобођена су физичка лица која су 
држављани или резиденти Републике.
*Службени гласник РС, број 80/2002 
**Службени гласник РС, број 135/2004 
***Службени гласник РС, број 62/2006 
****Службени гласник РС, број 18/2010
Члан 21.
Не плаћа се порез на зараде особа са инвалидитетом 
запослених у предузећу за радно оспособљавање и запошљавање особа са 
инвалидитетом.
*Службени гласник РС, број 50/2011
Члан 21а
Не плаћа се порез на зараде на:
1) премију за добровољно здравствено осигурање коју 
послодавац обуставља и плаћа из зараде запосленог – осигураника укљученог у 
добровољно здравствено осигурање у земљи, у складу са законима који уређују 
добровољно здравствено осигурање и актима донетим за спровођење закона;
2) пензијски допринос у добровољни пензијски фонд који 
послодавац обуставља и плаћа из зараде запосленог – члана добровољног пензијског 
фонда, по закону који уређује добровољне пензијске фондове и пензијске планове.
Укупан износ који може бити предмет ослобођења из става 1. овог члана збирно 
не може бити већи од 5.589 динара месeчно.
*Службени гласник РС, број 47/2013
**Службени гласник РС, број 7/2017
Пореска олакшица за запошљавање* 
нових лица и лица са инвалидитетом 

*Службени гласник РС, број 135/2004 
**Службени гласник РС, број 62/2006  
Члан 21б
Брисан је ранији члан 21б који је додат у броју 135/2004 (види члан 15. 
Закона - 47/2013-18)
Члан 21в
Послодавац – правно лице, односно предузетник који 
запосли ново лице има право на повраћај дела плаћеног пореза на зараду за 
новозапослено лице, исплаћену закључно са 31. децембром 2017. године, при чему 
се предузетником сматра лице које је уписано у регистар код надлежног органа, 
односно организације.
Новозапосленим лицем из става 1. овог члана сматра се лице са којим је 
послодавац закључио уговор о раду у складу са законом којим се уређују радни 
односи, које је пријавио на обавезно социјално осигурање у Централни регистар 
обавезног социјалног осигурања и које је пре заснивања радног односа код 
Националне службе за запошљавање било без прекида пријављено као незапослено 
најмање шест месеци, а лице које се сматра приправником најмање три месеца
.

Новозапосленим лицем из става 1. овог члана не сматра 
се лице које је пре заснивања радног односа било запослено код послодавца који 
је повезано лице са послодавцем код кога заснива радни однос, односно код 
послодавца који би, да није престао да постоји, био повезано лице са послодавцем 
код кога новозапослено лице заснива радни однос, независно од тога да ли је 
постојао прекид радног односа.
Пореску олакшицу из става 1. овог члана може остварити 
послодавац ако се заснивањем радног односа са новозапосленим лицем повећа број 
запослених код послодавца у односу на број запослених на дан 31. марта 2014. 
године.
Пореску олакшицу из става 1. овог члана може да 
користи и послодавац који започне обављање делатности после 31. марта 2014. 
године.
Послодавац има право на повраћај плаћеног пореза из 
става 1. овог члана, и то:
1) 65% ако је засновао радни однос са најмање једним, 
а највише са девет новозапослених лица;
2) 70% ако је засновао радни однос са најмање 10, а 
највише са 99 новозапослених лица;
3) 75% ако је засновао радни однос са најмање 100 
новозапослених лица.
Повраћај плаћеног пореза из става 6. овог члана врши 
се у складу са законом којим се уређују порески поступак и пореска 
администрација, у року од 15 дана од дана подношења захтева за повраћај 
надлежном пореском органу.
Послодавац који за одређено лице користи било коју врсту подстицаја у складу 
са одговарајућим прописом, осим у складу са одредбом закона којим се уређују 
доприноси за обавезно социјално осигурање која се односи на исту врсту олакшице, 
по основу заснивања радног односа са тим лицем нема право да за то лице 
оствари пореску олакшицу из овог члана.
Пореску олакшицу из овог члана не могу остварити 
државни органи и организације, Заштитник грађана, Повереник за заштиту 
равноправности, Државна ревизорска институција, Повереник за информације од 
јавног значаја и заштиту података о личности, Агенција за борбу против 
корупције, Републичка комисија за заштиту права у поступцима јавних набавки, 
Комисија за заштиту конкуренције, Комисија за хартије од вредности, Фискални 
савет, Републичка радиодифузна агенција, Агенција за енергетику Републике Србије 
и друге јавне агенције, јавна предузећа, јавне службе и други директни или 
индиректни буџетски корисници, односно корисници јавних средстава.
*Службени гласник РС, број 57/2014
**Службени гласник РС, број 112/2015
Члан 21г
Послодавац који на неодређено време запосли лице са 
инвалидитетом у складу са законом који уређује спречавање дискриминације лица са 
инвалидитетом, за које одговарајућом правно-медицински валидном документацијом 
докаже инвалидност, ослобађа се обавезе плаћања обрачунатог и обустављеног 
пореза из зараде тог лица, за период од три године од дана заснивања радног 
односа.
Новозапосленим лицем са инвалидитетом из става 1. овог 
члана сматра се лице са којим је послодавац закључио уговор о раду у складу са 
законом који уређује рад и које је пријавио на обавезно социјално осигурање код 
надлежних организација за обавезно социјално осигурање. 
Новозапосленим лицем са инвалидитетом из става 1. овог 
члана неће се сматрати лице које је пре заснивања радног односа било запослено 
код послодавца који је оснивач или повезано лице са послодавцем код кога заснива 
радни однос, независно од тога да ли је постојао прекид радног односа. 
Пореску олакшицу из овог члана не могу остваривати 
државни органи и организације, јавна предузећа, јавне службе и други директни 
или индиректни буџетски корисници.
Послодавци који за одређено лице користе или су 
користили олакшицу код плаћања пореза на зараде по другом правном основу у 
складу са одговарајућим прописом, не могу за исто лице остваривати пореску 
олакшицу из овог члана.
Начин и поступак примене одредаба овог члана 
ближе уређује министар.
*Службени гласник РС, број 62/2006
**Службени гласник РС, број 50/2011
***Службени гласник РС, број 47/2013
Члан 21д
Послодавац – правно лице које се у смислу закона којим 
се уређује рачуноводство разврстава у микро и мала правна лица, као и 
предузетник који заснује радни однос са најмање два нова лица, има право на 
повраћај 75% плаћеног пореза на зараду за новозапослено лице, исплаћену закључно 
са 31. децембром 2017. године, при чему се предузетником сматра лице које је 
уписано у регистар код надлежног органа, односно организације.
Новозапосленим лицем из става 1. овог члана сматра се 
лице са којим је послодавац закључио уговор о раду у складу са законом којим се 
уређују радни односи, које је пријавио на обавезно социјално осигурање у 
Централни регистар обавезног социјалног осигурања и које је пре заснивања радног 
односа код Националне службе за запошљавање било без прекида пријављено као 
незапослено најмање шест месеци, а лице које се сматра приправником најмање три 
месеца.
Новозапосленим лицем из става 1. овог члана не сматра 
се лице које је пре заснивања радног односа било запослено код послодавца који 
је повезано лице са послодавцем код кога заснива радни однос, односно код 
послодавца који би, да није престао да постоји, био повезано лице са послодавцем 
код кога новозапослено лице заснива радни однос, независно од тога да ли је 
постојао прекид радног односа.
Послодавац који од 1. јануара 2016. године заснује 
радни однос са једним новозапосленим, па у наредном периоду заснује радни однос 
и са другим новозапосленим лицем, може да користи пореску олакшицу за првог 
новозапосленог тек по заснивању радног односа са другим новозапосленим лицем, с 
тим да право на повраћај плаћеног пореза за првог новозапосленог може да оствари 
за зараду коју је том лицу исплатио за месец у коме је стекао услов за коришћење 
пореске олакшице.
Пореску олакшицу из става 1. овог члана може да 
оствари послодавац ако се заснивањем радног односа са новозапосленим лицем 
повећа број запослених најмање за два у односу на број запослених који је 
послодавац имао на дан 31. октобра 2015. године.
Ако је у периоду од 31. октобра 2015. године до 31. 
децембра 2015. године послодавац повећао број запослених у односу на број 
запослених на дан 31. октобра 2015. године, пореску олакшицу за новозапослене са 
којима је засновао радни однос од 1. јануара 2016. године може да користи почев 
од месеца у коме је стекaо услов за коришћење пореске олакшице.
Ако је у периоду од 31. октобра 2015. године до 31. 
децембра 2015. године послодавац смањио број запослених у односу на број 
запослених на дан 31. октобра 2015. године, пореску олакшицу за новозапослене са 
чијим заснивањем радног односа повећа број запослених у односу на број који би 
био да није смањио број запослених у периоду од 31. октобра 2015. године до 31. 
децембра 2015. године, може да користи почев од месеца у коме је стекао услов за 
коришћење пореске олакшице.
Пореску олакшицу из става 1. овог члана може да 
користи и послодавац који започне обављање делатности после 31. октобра 2015. 
године.
Повраћај плаћеног пореза из става 1. овог члана врши 
се у складу са законом којим се уређују порески поступак и пореска 
администрација, у року од 15 дана од дана подношења захтева за повраћај 
надлежном пореском органу.
Послодавац који за одређено лице користи било коју 
врсту подстицаја у складу са одговарајућим прописом, осим у складу са одредбом 
закона којим се уређују доприноси за обавезно социјално осигурање која се односи 
на исту врсту олакшице, по основу заснивања радног односа са тим лицем нема 
право да за то лице оствари пореску олакшицу из овог члана.
Пореску олакшицу из овог члана не могу остварити 
државни органи и организације, јавне агенције, јавна предузећа, јавне службе и 
други директни или индиректни буџетски корисници, односно корисници јавних 
средстава.
*Службени гласник РС, број 112/2015
Брисана је ранија Глава друга  ПОРЕЗ НА ПРИХОДЕ ОД ПОЉОПРИВРЕДЕ И 
ШУМАРСТВА (види члан 16. Закона - 47/2013-18)
Чл. 22. до 30.
Брисани су (види члан 16. Закона - 47/2013-18)
Глава трећа 
ПОРЕЗ НА ПРИХОДЕ ОД САМОСТАЛНЕ ДЕЛАТНОСТИ 
Предмет опорезивања 
Члан 31.
Приходом од самосталне делатности сматра се приход остварен од привредних 
делатности, укључујући и делатности пољопривреде и шумарства, пружањем 
професионалних и других интелектуалних услуга, као и приход од других 
делатности, уколико се на тај приход по овом закону порез не плаћа по другом 
основу. 
Приходом од самосталне делатности сматра се и приход остварен трајним или 
сезонским искоришћавањем земљишта у непољопривредне сврхе (вађење песка, шљунка 
и камења, производња креча, цигле, црепа, ћумура и сл.),
 инкубаторском 
производњом живине, као и другим сличним делатностима, независно од тога да 
ли су као самосталне делатности регистроване код надлежног органа.
*Службени гласник РС, број 62/2006
**Службени гласник РС, број 47/2013
***Службени гласник РС, број 112/2015
Порески обвезник
Члан 32.
Обвезник пореза на приходе од самосталне делатности је физичко лице које 
остварује приходе обављањем делатности из члана 31. овог закона
 и свако 
друго физичко лице које је обвезник пореза на додату вредност у складу са 
законом којим се уређује порез на додату вредност (у даљем тексту: 
предузетник).
Обвезник пореза из става 1. овог члана по основу 
прихода од пољопривреде и шумарства је физичко лице – носилац породичног 
пољопривредног газдинства уписано у регистар пољопривредних газдинстава у складу 
са прописима који уређују ту област и које води пословне књиге у складу са 
чланом 43. став 2. овог закона.
*Службени гласник РС, број 18/2010
**Службени гласник РС, број 47/2013
Пореска основица 
Члан 33.
Опорезиви приход од самосталне делатности је опорезива добит, a за 
предузетника из члана 40. став 1. овог закона паушално утврђен приход, ако 
овим законом није друкчије одређено. 
Опорезива добит утврђује се у пореском билансу усклађивањем добити исказане у 
билансу успеха, сачињеном у складу са 
прописима којима се уређује 
рачуноводство 
ако предузетник води двојно књиговодство, односно у складу са 
прописом из члана 49. овог закона ако предузетник води просто књиговодство, на 
начин утврђен овим законом. 
Паушални приход утврђује се решењем надлежног пореског 
органа применом критеријума и елемената из члана 41. овог закона.
Брисан је ранији став 3. (види члан 19. Закона - 47/2013-18)
*Службени гласник РС, број 135/2004
**Службени гласник РС, број 47/2013
***Службени гласник РС, број 112/2015
Члан 33а
Предузетник који порез плаћа на стварни приход од 
самосталне делатности може да се определи за исплату личне зараде.
Личном зарадом из става 1. овог члана, у смислу овог 
закона, сматра се новчани износ који предузетник исплати и евидентира у 
пословним књигама као своје месечно лично примање увећан за припадајуће обавезе 
из зараде.
Предузетник из става 1. овог члана који се определи за 
исплату личне зараде, дужан је да у писаном облику достави обавештење надлежном 
пореском органу о свом опредељењу да врши исплату личне зараде.
Обавештење из става 3. овог члана доставља се 
најкасније до 15. децембра текуће године за период од 1. јануара наредне године.
Предузетник који се определи за исплату личне зараде, 
овакво опредељење не може да мења током пореског периода.
Ако се предузетник определи да престане са исплатом 
личне зараде, дужан је да о томе у писаном облику достави обавештење надлежном 
пореском органу до 15. децембра текуће године.
У случају из става 6. овог члана, предузетник од 1. 
јануара године која следи години у којој је доставио обавештење надлежном 
пореском органу није дужан да врши исплату личне зараде.
*Службени гласник РС, број 108/2013
Усклађивање прихода и расхода
Члан 34.
Брисан је (види члан 15. Закона – 135/2004-44)
Члан 35.
Усклађивање прихода и расхода, утврђивање капиталних 
добитака и губитака и порески третман губитака из ранијих година исказују се у 
пореском билансу предузетника у складу са одговарајућим одредбама закона којим 
се уређује порез на добит правних лица, ако овим законом није друкчије одређено.
Начин на који предузетници у пореском билансу исказују 
трансферне цене ближе уређује министар.
*Службени гласник РС, број 47/2013
 Члан 35а
Амортизација сталних средстава које је предузетник 
исказао у својим пословним књигама признаје се као расход у износу и на начин 
утврђен законом којим се уређује порез на добит правних лица и подзаконским 
актом донетим на основу тог закона.
*Службени гласник РС, број 47/2013
Члан 36.
Лицима повезаним са предузетником, поред физичких и правних лица која имају 
то својство према одговарајућим одредбама закона који уређује порез на добит 
правних лица, сматрају се и: 
1) чланови породице обвезника; 
2) браћа и сестре обвезника; 
3) родитељи брачног друга и пасторци.
*Службени гласник РС, број 50/2011
Члан 37.
Код дуга према повериоцу са статусом повезаног лица или кредита који обвезник 
узима од повериоца са статусом повезаног лица, камата која се признаје у расходе 
у пореском билансу не може бити већа од оне која би настала да је на тржишту 
било могуће задужити се, односно узети кредит у обрачунском периоду. 

Код потраживања од дужника са статусом повезаног лица или кредита који 
обвезник даје дужнику са статусом повезаног лица, камата која улази у приходе у 
пореском билансу не може бити мања од оне која би се остварила да је на тржишту 
било могуће уговорити та потраживања, односно одобрити кредит у обрачунском 
периоду. 
Разлика између тржишне камате и обрачунате камате по кредиту између повезаних 
лица из ст. 1. и 2. овог члана улази у опорезиву добит.  
*Службени гласник РС, број 50/2011
Члан 37а
Предузетницима се у расходе у пореском билансу 
признају:
1) исплаћена лична зарада предузетника;
2) трошкови службеног путовања до износа из 
члана 18. став 1. тач. 2) до 4) овог закона;
3) обрачунати и плаћени доприноси за лично обавезно 
социјално осигурање по основу самосталне делатности ако се предузетник није 
определио за исплату личне зараде.
Брисан је ранији став 2. (види члан 3. Закона - 108/2013-4)
*Службени гласник РС, број 47/2013
**Службени гласник РС, број 108/2013
Члан 37б
Узимање које предузетник врши из пословне имовине за 
приватне потребе има третман пословног прихода. 
Улагање личне имовине у пословну имовину, осим улагања 
у сталну имовину, има третман пословног расхода предузетника.
Узимање, односно улагање имовине из ст. 1. и 2. овог 
члана које није у новчаном облику, процењује се према упоредивој тржишној 
вредности, у складу са начелом сталности. 
*Службени гласник РС, број 135/2004
Пореска стопа
Члан 38.
Стопа пореза на приходе од самосталне делатности износи 10%. 
*Службени гласник РС, број 135/2004 
Порески подстицаји
Члан 39.
Порески подстицаји по основу улагања у основна 
средства у сопствену регистровану делатност и по основу улагања у складу са 
прописима којима се уређује подстицање улагања у привреду Републике, признају се 
предузетницима под условима и на начин како се признају правним лицима по закону 
којим се уређује порез на добит правних лица.
*Службени гласник РС, број 50/2011
Паушално опорезивање 
Члан 40.
Предузетник који с обзиром на околности није у стању да води пословне књиге, 
осим пословне књиге о оствареном промету, или коме њихово вођење отежава 
обављање делатности, има право да поднесе захтев да порез на приходе од 
самосталне делатности плаћа на паушално утврђен приход (у даљем тексту: паушално 
опорезивање). 
Право на паушално опорезивање не може се признати 
предузетнику:
1) који обавља делатност из области: рачуноводствених, 
књиговодствених и ревизорских послова, послова пореског саветовања, рекламирања 
и истраживања тржишта;
2) који обавља делатност из области: трговине на 
велико и трговине на мало, хотела и ресторана, финансијског посредовања и 
активности у вези с некретнинама; 
3) у чију делатност улажу и друга лица;
4) чији је укупан промет у години која претходи години 
за коју се утврђује порез, односно чији је планирани промет када почиње обављање 
делатности – већи од 6.000.000 динара;
5) који је евидентиран као обвезник пореза на додату 
вредност у складу са законом којим се уређује порез на додату вредност.
Изузетно од одредбе става 2. тачка 2) овог члана, предузетнику који 
трговинску или угоститељску делатност обавља у киоску, приколици или сличном 
објекту може се, на његов захтев, одобрити да порез плаћа на паушално утврђен 
приход.
Делатности из ст. 2. и 3. овог члана опредељују се у 
складу са прописима којима се уређује класификација делатности.
*Службени гласник РС, број 47/2013
**Службени гласник РС, број 112/2015 
Члан 41.
Ако су испуњени услови из члана 40. овог закона, 
предузетници се, ради утврђивања висине паушалног прихода као основице пореза на 
приходе од самосталне делатности, разврставају у групе по критеријумима 
профитабилности и обима промета, односно према врстама делатности.
Полазна основица за утврђивање висине паушалног 
прихода по групама сагласно ставу 1. овог члана, одређује се у односу на 
просечну месечну зараду по запосленом остварену у Републици, општини, односно 
граду, у години која претходи години за коју се утврђује паушални приход.
Полазна основица из става 2. овог члана умањује се, 
односно повећава применом следећих елемената:
1) место на коме се радња налази;
2) број запослених радника;
3) тржишни услови у којима се делатност обавља;
4) површина локала;
5) старост обвезника и његова радна способност;
6) висина прихода обвезника, који под истим или 
сличним условима обавља исту или сличну делатност;
7) остале околности које утичу на остваривање добити.
Код утврђивања паушалног прихода, надлежни порески 
орган узима у обзир и све доказе, чињенице и податке до којих је дошао путем 
контроле и на други начин.
Влада уређује ближе услове, критеријуме и елементе за 
паушално опорезивање.
*Службени гласник РС, број 112/2015
Члан 42.
Захтев за паушално опорезивање може се поднети надлежном пореском органу до 
30. новембра текуће године за наредну годину, односно у року од 15 дана од дана 
уписа у регистар надлежног органа, односно у року 
од 15 дана од дана пријема акта надлежног пореског органа којим се потврђује 
брисање из евиденције за порез на додату вредност у складу са законом којим се 
уређује порез на додату вредност.
Изузетно од става 1. овог члана, предузетник који у 
току године започне обављање делатности, захтев за паушално опорезивање може у 
моменту регистрације поднети надлежној организацији која води регистар 
привредних субјеката, која ће тај захтев проследити пореском органу.
Надлежни порески орган дужан је да по захтеву предузетника донесе решење у 
року од 30 дана од дана подношења захтева. 
Ако надлежни порески орган не реши по захтеву у року из става 3. овог 
члана, сматра се да је захтев за паушално опорезивање прихваћен. 
Предузетник коме је утврђено право на паушално опорезивање, овај начин 
опорезивања користи док се не утврди да су престали разлози за паушално 
опорезивање, односно да измењени услови искључују право на паушално опорезивање. 

У случају из става 5. овог члана, надлежни порески орган ће решењем 
наложити предузетнику вођење пословних књига од половине текуће године или од 
почетка наредне године. 
Предузетник коме престаје право на паушално 
опорезивање по основу из члана 40. став 2. тачка 5) овог закона, дужан је да 
води пословне књиге најкасније од дана када постане обвезник пореза на додату 
вредност у складу са законом којим се уређује порез на додату вредност, без 
утврђивања обавезе вођења пословних књига решењем надлежног пореског органа.
*Службени гласник РС, број 135/2004 
**Службени гласник РС, број 18/2010
***Службени гласник РС, број 112/2015 
Пословне књиге и књиговодствене исправе 
 Члан 43.
Предузетници су дужни да воде пословне књиге и да у њима исказују пословне 
промене на начин одређен овим законом. 
Предузетници воде пословне књиге по систему простог књиговодства, у складу са 
овим законом или по систему двојног књиговодства у складу са законом којим се 
уређује рачуноводство .
Брисан је ранији став 3. (види члан 25. Закона - 47/2013-18)
Предузетници који порез плаћају на паушално утврђен приход дужни су да воде 
само пословну књигу о оствареном промету. 
*Службени гласник РС, број 112/2015
Члан 43а
Пословне књиге по систему двојног књиговодства предузетници воде у складу са 
законом и другим прописима којима се уређује рачуноводство
. 
*Службени гласник РС, број 135/2004 
**Службени гласник РС, број 112/2015
Члан 44.
У пословним књигама по систему простог књиговодства обезбеђују се подаци о 
приходима, расходима, основним средствима, алату и инвентару са калкулативним 
отписом, као и други подаци, у складу са овим законом и прописом из члана 49. 
овог закона. 
*Службени гласник РС, број 135/2004 
Члан 45.
Предузетник је дужан да пословне књиге из члана 44. овог закона води ажурно 
и уредно, тако да оне обезбеђују контролу исправности књижења, чувања и 
коришћења података, као и увид у хронологију пословних промена. 
Књижење прихода врши се најкасније наредног дана од дана када је приход 
остварен, књижење трошкова у року од седам дана од дана њиховог настанка, а 
остала књижења у роковима и на начин одређен овим законом и прописима који су 
донети на основу њега, односно у складу са прописима који уређују рачуноводство
.
*Службени гласник РС, број 135/2004 
**Службени гласник РС, број 112/2015
Члан 46.
Књижење сваке пословне промене на средствима, приходима и трошковима 
пословања врши се на основу веродостојних књиговодствених исправа, које морају 
бити такве да показују насталу пословну промену и садрже одговарајуће податке за 
књижење.
Брисан је ранији став 2. (види члан 24. Закона - 135/2004-44)
Члан 47.
Предузетник је дужан да пословне књиге и друге књиговодствене исправе држи у 
пословној просторији.
Кад је вођење књиговодства поверено професионалној рачуноводственој фирми, 
књиге и друге исправе о финансијском пословању могу се чувати у просторијама те 
фирме.
Члан 48.
Пословне књиге и књиговодствене исправе чувају се најмање пет година од 
последњег дана пословне године на коју се односе, ако законом није друкчије 
одређено. 
Члан 49.
Министар ближе прописује врсте и садржину пословних књига и других 
евиденција које се воде по систему простог књиговодства, начин њиховог вођења и 
исказивања финансијског резултата.
*Службени гласник РС, број 47/2013 
Порески биланс 
 Члан 50.
Предузетници који воде пословне књиге по систему простог или двојног 
књиговодства састављају годишњи порески биланс. 
Ближе прописе о садржини пореског биланса и начину његовог састављања доноси 
министар.
*Службени гласник РС, број 47/2013 
Евидентирање прихода и расхода код банке 
*Службени гласник РС, број 135/2004
Члан 51.
Предузетник је дужан, независно од начина на који се 
опорезује, да сва плаћања врши преко текућег рачуна код банке и да води средства 
на том рачуну, укључујући и уплату примљеног готовог новца, у складу са законом 
којим се уређује платни промет.
*Службени гласник РС, број 135/2004
Глава четврта 
ПОРЕЗ НА ПРИХОДЕ ОД АУТОРСКИХ ПРАВА, ПРАВА СРОДНИХ 
АУТОРСКОМ ПРАВУ И ПРАВА ИНДУСТРИЈСКЕ СВОЈИНЕ
*Службени гласник РС, број 135/2004
Предмет опорезивања
Члан 52.
Приходом од ауторских права сматра се накнада коју обвезник оствари по 
основу: 
1) писаних дела (књижевна, научна, стручна, публицистичка и друга дела, 
студије, рецензије и слично); 
2) говорних дела; 
3) драмских и драмско-музичких дела; 
4) пантомимских и кореографских дела чије је представљање утврђено писмено 
или на неки други начин; 
5) музичких дела са речима или без њих; 
6) кинематографских дела и дела створених на начин сличан кинематографији; 

7) дела ликовне уметности; 
8) картографских дела; 
9) идејних пројеката, скица, цртежа и пластичних дела која се односе на 
архитектуру, географију, топографију или коју другу област науке или уметности; 

10) стрипова, укрштеница и слично; 
11) редакцијских дела која с обзиром на избор и распоред грађе, представљају 
самосталну духовну творевину; 
12) превода, лектуре, аранжмана музичке обраде и друге прераде ауторских 
дела; 
13) награда на конкурсима за израду уметничких, научних, стручних и осталих 
ауторских дела, награда на конкурсима за израду идејних пројеката, као и награда 
за постигнути успех у науци и уметности, ако овим законом није друкчије 
одређено; 
14) извођења музичких, књижевних и других дела; 
15) коришћења изведених музичких материјала; 
16) израда прототипа уметничких предмета који се уступају предузећима као 
модели за умножавање (производњу) таквих предмета; 
17) ликовних дела из области примењених уметности; 
18) осталих ауторских дела. 
Ликовним делом из области примењених уметности из става 1. тачка 17) овог 
члана сматрају се уникати које је аутор сам израдио по сопственој замисли - у 
нацрту или у материјалу - у гранама примењених уметности, као што су: 

1) пластична дела од разних материјала (камен, драго камење, дрво, метал, 
племенити метали, стакло, пластика и друго); 
2) уметничка керамика; 
3) радови из области унутрашње архитектуре, фасадне архитектуре, обликовања 
простора, као и обављање надзора над извођењем тих радова; 
4) уметничка решења из области хортикултуре; 
5) зидно сликарство и сликарство у простору (у техникама: фреска, графика, 
мозаик, интарзија, витраж, емајл и сл.) као и интарзирани предмети и предмети од 
емајла; 
6) уметничка графичка решења (плакати, пригодна графика, сериграфија, опрема 
књига, часописа и листова, амбалажа, годишњаци, каталози, проспекти, алманаси и 
сл.); 
7) уметничка фотографија и дела произведена поступком сличним фотографији; 

8) уметничка обрада текстила (таписерија, ткани текстил и сл.); 

9) уметничка решења за сценографију и костимографију; 
10) модно креаторство; 
11) решења за индустријско обликовање; 
12) рестаураторска и конзерваторска дела из области културе и уметности; 

13) идејне скице и цртежи у примењеној уметности, као и продати прототипови 
примењене уметности, ако су по постојећим обичајима задржали карактер 
оригинала. 
Члан 52а
Приходом од права сродних ауторском праву (у даљем 
тексту: сродна права), сматра се накнада коју обвезник оствари по основу:
1) права интерпретатора;
2) права произвођача фонограма;
3) права произвођача видеограма;
4) права произвођача емисије;
5) права произвођача базе података.
*Службени гласник РС, број 135/2004
 Члан 53.
Приходом од права индустријске својине сматра се накнада коју обвезник 
оствари по основу: 
1) патената; 
2) малих патената; 
3) жигова; 
4) модела и узорака; 
5) техничких унапређења. 
Порески обвезник
Члан 54.
Обвезник пореза на приходе од ауторских права, права сродних ауторском праву 
и права индустријске својине (у даљем тексту: ауторска и сродна права и права 
индустријске својине) је физичко лице које као аутор, носилац сродних права, 
односно власник права индустријске својине остварује накнаду по основу ауторског 
и сродног права, односно права индустријске својине. 
Обвезник пореза на приходе од ауторских и сродних 
права и права индустријске својине је и наследник имовинског ауторског и сродног 
права и права индустријске својине и свако друго физичко лице које остварује 
накнаду по тим основама.
*Службени гласник РС, број 135/2004 
**Службени гласник РС, број 112/2015
Пореска основица
Члан 55.
Опорезиви приход од ауторских и сродних права и права индустријске својине 
чини разлика између бруто прихода и трошкова које је обвезник имао при 
остваривању и очувању прихода, осим ако овим законом није друкчије прописано.
*Службени гласник РС, број 135/2004 
Нормирани трошкови
Члан 56.
Обвезнику – аутору, односно носиоцу сродног права 
признају се следећи нормирани трошкови:
1) за вајарска дела, таписерије, уметничку керамику, 
керамопластику, мозаик и витраж, за уметничку фотографију, зидно сликарство и 
сликарство у простору у техникама: фреска, графика, интарзија, емајл, 
интарзиране и емајлиране предмете, костимографију, модно креаторство и уметничку 
обраду текстила (ткани текстил, штампани текстил и сл.) – 50% од бруто прихода;
2) за сликарска дела, графичка дела, индустријско 
обликовање са израдом модела и макета, ситну пластику, радове визуелних 
комуникација, радове у области унутрашње архитектуре и обраде фасада, обликовање 
простора, радове на подручју хортикултуре, вршење уметничког надзора над 
извођењем радова у области унутрашње и фасадне архитектуре, обликовања простора 
и хортикултуре са израдом модела и макета, уметничка решења за сценографију, 
научна, стручна, књижевна и публицистичка дела, превођење, односно преводи, 
музичка и кинематографска дела и рестаураторска и конзерваторска дела у области 
културе и уметности, за извођење уметничких дела (свирање и певање, позоришна и 
филмска глума, рецитовање), снимање филмова и идејне скице за таписерију и 
костимографију кад се не изводе у материјалу – 43% од бруто прихода;
3) за интерпретацију, односно извођење естрадних 
програма забавне и народне музике, производњу фонограма, производњу видеограма, 
производњу емисије, производњу базе података и за друга ауторска и сродна права 
која нису наведена у тач. 1) и 2) овог члана – 34% од бруто прихода.
*Службени гласник РС, број 44/2009 
Члан 56а
Обвезнику – аутору, односно носиоцу сродног права, 
поред нормираних трошкова из члана 56. овог закона признају се и стварни 
трошкови из члана 57. став 1. овог закона. 
*Службени гласник РС, број 31/2009
Стварни трошкови
Члан 57.
Обвезницима из члана 54. овог закона, признаје се као трошак у пуном износу 
накнада коју плаћају за услуге одговарајућој ауторској агенцији, организацији за 
заштиту музичког ауторског права и предузећима и другим правним лицима 
овлашћеним за продају и наплату прихода од ауторских дела. 
Обвезнику - аутору и носиоцу сродних права, на његов захтев, уместо 
нормираних признаће се стварни трошкови које је имао при остваривању и очувању 
прихода, ако за то поднесе доказе. 
Обвезнику - власнику права индустријске својине, признају се као трошак код 
утврђивања опорезивог прихода следећи стварни трошкови: 
1) таксе и трошкови који се плаћају за заштиту патената, малих патената, 
жигова, модела, узорака и техничких унапређења, према потврди надлежног органа 
за њихову заштиту; 
2) трошкови израде нацрта и техничког описа патената, малих патената, жигова, 
модела, узорака и техничких унапређења, који су били саставни део пријаве којом 
се од надлежног органа тражи њихова заштита, према потврди стручног лица које је 
израдило те нацрте и техничке описе и уз мишљење о реалности ових трошкова које 
издаје одговарајућа струковна организација проналазача; 
3) трошкови за израду прототипа, потребног да би се патент, мали патент, жиг, 
модел, узорак или техничко унапређење проверили, под условом да су пријављени, 
односно заштићени. Ако је прототип израђен у предузећу, односно установи, 
потврду о трошковима израде издаје израђивач. Ако је прототип израдио проналазач 
у сопственој режији, признају се стварни трошкови које је имао, а мишљење о 
реалности трошкова издаје одговарајућа струковна организација проналазача. 

*Службени гласник РС, број 135/2004 
Пореска стопа
Члан 58.
Стопа пореза на приходе од ауторских и сродних права и права индустријске 
својине износи 20%. 
*Службени гласник РС, број 135/2004
Временско разграничење прихода 
Члан 59.
Приходи од ауторских и сродних права и права индустријске својине које је 
обвезник - аутор, носилац сродних права или власник права индустријске својине 
остварио за дело које је стварао дуже од једне године, приликом утврђивања 
прихода, деле се, на захтев обвезника, на онолико једнаких делова колико је 
година дело стварано, а не дуже од пет. 
У случају из става 1. овог члана у свакој години опорезује се сразмерни део 
прихода.
*Службени гласник РС, број 135/2004 
Процена пореске основице
*Службени гласник РС, број 135/2004
Члан 60.
Ако Пореска управа утврди да је интерпретатор, менаџер 
или друго ангажовано лице по основу естрадног програма забавне и народне музике 
или другог забавног програма остварило приход, а није закључило уговор са 
организатором таквог програма, или оцени да је остварени приход већи од 
уговореног прихода, бруто приход се утврђује проценом у складу са законом који 
уређује порески поступак и пореску администрацију, а опорезује без признавања 
нормираних, односно стварних трошкова.
*Службени гласник РС, број 135/2004 
Глава пета 
ПОРЕЗ НА ПРИХОДЕ ОД КАПИТАЛА 
Предмет опорезивања
Члан 61.
Приходом од капитала сматрају се:
1) камата по основу зајма, штедних и других депозита 
(орочених или по виђењу) и по основу дужничких и сличних хартија од вредности;
2) дивиденда и учешће у добити;
3) принос од инвестиционе јединице отвореног 
инвестиционог фонда;
4) узимање из имовине и коришћење услуга привредног 
друштва од стране власника друштва за њихове приватне потребе.
Дивидендом из става 1. тачка 2) овог члана 
сматра се и ликвидациони остатак, односно 
вишак деобне масе у новцу, односно неновчаној имовини, 
изнад вредности уложеног капитала утврђен у складу са законом који уређује 
опорезивање добити правних лица.
Брисани су ранији ст. 3. до 5. (види члан 16. Закона - 112/2015-10)
*Службени гласник РС, број 47/2013
**Службени гласник РС, број 112/2015
Члан 61а
Приход од дивиденде умањује се, пре утврђивања пореске 
основице, за износ годишње рате продајне цене по основу куповине друштвеног и 
државног капитала, односно имовине јавном аукцијом, у смислу прописа којима се 
уређују услови и поступак промене власништва друштвеног, односно државног 
капитала, уплаћене пре исплате дивиденде, а највише до износа исплаћене 
дивиденде. 
*Службени гласник РС, број 80/2002
 Порески обвезник
Члан 62.
Обвезник пореза на приходе од капитала је физичко лице које остварује те 
приходе. 
Пореска основица 
Члан 63.
Опорезиви приход од капитала чини новчани или 
неновчани износ оствареног прихода.
Ако су приходи од капитала остварени у неновчаном 
облику, вредност тих прихода се утврђује према тржишној вредности права, добара, 
односно услуга на дан остваривања прихода.
Брисани су ранији ст. 3. и 4. (види члан 17. Закона - 112/2015-10)
*Службени гласник РС, број 47/2013
Пореска стопа
Члан 64.
Стопа пореза на приходе од капитала износи 15%.
Брисан је ранији став 2. (види члан 18. Закона - 112/2015-10)
*Службени гласник РС, број 93/2012
Пореска ослобођења
Члан 65.
Не плаћа се порез на приходе од капитала на камату:
1) на динарска средства по основу штедних и других 
депозита (орочених или по виђењу);
2) по основу дужничких хартија од вредности чији је издавалац Република, 
аутономна покрајина, јединица локалне самоуправе или Народна банка Србије. 
*Службени гласник РС, број 47/2013 
**Службени гласник РС, број 112/2015
Глава пета а
ПОРЕЗ НА ПРИХОДЕ ОД НЕПОКРЕТНОСТИ
*Службени гласник РС, број 112/2015
Предмет опорезивања
*Службени гласник РС, број 112/2015
Члан 65а
Приходима од непокретности сматрају се приходи које 
обвезник оствари издавањем у закуп или подзакуп непокретности.
Приход од непокретности из става 1. овог члана је 
остварена закупнина у коју се урачунава и вредност свих извршених обавеза и 
услуга на које се обавезао закупац, осим обавеза плаћања трошкова насталих током 
закупа, а који зависе од обима потрошње закупца (нпр. електричне енергије, 
телефона и слично).
Изузетно од ст. 1. и 2. овог члана, приходи које од 
издавања непокретности оствари предузетник који обавља делатност издавања 
непокретности опорезују се као приход од самосталне делатности.
Непокретностима из става 1. овог члана сматрају се:
1) земљиште;
2) стамбене, пословне и друге зграде, станови, 
пословне просторије, гараже и други (надземни и подземни) грађевински објекти, 
односно њихови делови.
*Службени гласник РС, број 112/2015
Порески обвезник
*Службени гласник РС, број 112/2015
Члан 65б
Обвезник пореза на приходе од непокретности је физичко 
лице које издавањем у закуп или подзакуп непокретности оствари приходе по том 
основу.
Обвезником у смислу става 1. овог члана не сматра се 
предузетник који непокретности издаје у закуп или подзакуп у оквиру обављања 
регистроване самосталне делатности.
*Службени гласник РС, број 112/2015
Пореска основица
*Службени гласник РС, број 112/2015
Члан 65в
Опорезиви приход од непокретности чини бруто приход из 
члана 65а став 2. овог закона, умањен за нормиране трошкове у висини од 25%.
Изузетно од става 1. овог члана, код утврђивања 
опорезивог прихода од непокретности оствареног по основу изнајмљивања станова, 
соба и постеља путницима и туристима за које је плаћена боравишна такса, 
нормирани трошкови се признају у висини од 50% од бруто прихода.
Обвезнику пореза на приходе од непокретности, на његов 
захтев, уместо нормираних трошкова признаће се стварни трошкови које је имао при 
остваривању и очувању прихода, ако за то поднесе доказе.
Опорезиви приход од непокретности који оствари 
обвезник закупац који непокретност издаје у подзакуп, чини разлика између 
закупнине коју остварује и закупнине коју плаћа закуподавцу.
*Службени гласник РС, број 112/2015
Пореска стопа
*Службени гласник РС, број 112/2015
Члан 65г
Стопа пореза на приходе од непокретности износи 20%.
*Службени гласник РС, број 112/2015
Брисана је ранија Глава шеста ПОРЕЗ НА ПРИХОДЕ ОД НЕПОКРЕТНОСТИ (види члан 
30. Закона - 47/2013-18)
Чл. 66. до 71.
Брисани су (види члан 30. Закона - 47/2013-18)
Глава седма
ПОРЕЗ НА КАПИТАЛНЕ ДОБИТКЕ
Појам капиталног добитка и капиталног губитка
Члан 72.
Капитални добитак, односно губитак у смислу овог 
закона представља разлику између продајне цене права, удела и хартија од 
вредности и њихове набавне цене, остварену преносом: 
1) стварних права на непокретностима;
2) ауторских и сродних права и права индустријске 
својине;
3) удела у капиталу правних лица, акција и осталих 
хартија од вредности, укључујући и инвестиционе јединице, осим инвестиционих 
јединица добровољних пензијских фондова.
Под преносом из става 1. овог члана сматра се продаја 
или други пренос уз новчану или неновчану накнаду. 
Обвезник пореза на капитални добитак је свако физичко 
лице, укључујући и предузетника, које је извршило пренос права, удела и хартија 
од вредности из става 1. овог члана.
*Службени гласник РС, број 47/2013
**Службени гласник РС, број 112/2015
Члан 72а
Капиталним добитком, односно губитком у смислу овог 
закона не сматра се разлика настала преносом права, удела или хартија од 
вредности, када:
1) су стечени наслеђем у првом наследном реду;
2) се пренос врши између брачних другова и крвних 
сродника у правој линији;
3) се пренос врши између разведених брачних другова, а 
у непосредној је вези са разводом брака;
4) се врши пренос дужничких хартија од вредности 
чији је издавалац Република, аутономна 
покрајина, јединица локалне самоуправе или Народна банка Србије;
5) је обвезник извршио пренос права, удела или хартија 
од вредности које је пре преноса имао у свом власништву непрекидно најмање десет 
година.
Право на пореско изузимање код продаје права, односно 
удела из става 1. тачка 5) овог члана, у случају када је током периода 
власништва долазило до промене процента права, односно учешћа у капиталу, 
обвезник може да оствари у односу на процентуални део права, односно део удела 
по основу кога је непрекидно најмање десет година имао право учешћа у капиталу у 
проценту који је једнак проценту који је иницијално стечен најмање десет година 
пре продаје удела.
Право на пореско изузимање код продаје права, односно 
удела из става 1. тачка 5) овог члана, у случају када је током периода 
власништва долазило до промене номиналне вредности права, односно улога, може се 
остварити у односу на део права, односно удела који одговара износу, односно 
улогу који је уплаћен најмање десет година пре продаје права, односно удела.
*Службени гласник РС, број 47/2013
**Службени гласник РС, број 112/2015
Члан 72б
Пренос рачуна из постојећег у други добровољни 
пензијски фонд, који изврши фонд по налогу и за рачун члана добровољног 
пензијског фонда, у складу са законом који уређује добровољне пензијске фондове 
и пензијске планове, не сматра се капиталним добитком. 
*Службени гласник РС, број 62/2006 
Одређивање капиталног добитка
Члан 73.
За сврху одређивања капиталног добитка, у смислу овог закона, продајном ценом 
се сматра уговорена цена, односно тржишна цена коју утврђује надлежни порески 
орган ако оцени да је уговорена цена нижа од тржишне.

Као уговорена, односно тржишна цена из става 1. овог члана узима се цена без 
пореза на пренос апсолутних права. 
Код преноса права путем размене за друго право, продајном ценом се сматра 
тржишна цена права које се даје у размену. 
Продајном ценом инвестиционе јединице сматра се 
откупна цена инвестиционе јединице која се састоји од нето вредности имовине 
отвореног друштва по инвестиционој јединици на дан подношења захтева члана фонда 
за откуп инвестиционих јединица, увећане за накнаду за куповину уколико је 
друштво за управљање наплаћује, сагласно закону који уређује инвестиционе 
фондове.
Брисан је ранији став 5. (види члан 33. Закона - 47/2013-18)
*Службени гласник РС, број 62/2006
Члан 74.
За сврху одређивања капиталног добитка, у смислу овог 
закона, набавном ценом се сматра цена по којој је обвезник стекао право, удео 
или хартију од вредности.
Код преноса непокретности коју је обвезник сам 
изградио, набавну цену из става 1. овог члана чини износ трошкова изградње, а 
ако обвезник не докаже износ трошкова изградње, основица пореза на имовину у 
години настанка обавезе по основу пореза на имовину.
Код преноса непокретности у изградњи, набавну цену из 
става 1. овог члана чини износ трошкова изградње које је обвезник имао до дана 
преноса и које може да документује.
Набавна вредност инвестиционе јединице састоји се од 
нето вредности имовине отвореног фонда по инвестиционој јединици на дан уплате, 
увећане за накнаду за куповину уколико је друштво за управљање наплаћује, 
сагласно закону који уређује инвестиционе фондове.
Код хартија од вредности које је обвезник стекао 
куповином, а којима се тргује на регулисаном тржишту капитала у складу са 
законом којим се уређује тржиште капитала (у даљем тексту: хартије од вредности 
којима се тргује на тржишту капитала), набавном ценом из става 1. овог члана 
сматра се цена коју обвезник документује као стварно плаћену, односно, ако то не 
учини, најнижа забележена цена по којој се трговало у периоду од годину дана од 
дана који претходи продаји хартије од вредности.
Ако у периоду из става 5. није било трговине том 
хартијом од вредности, набавном ценом сматра се најнижа забележена цена у првој 
претходној години у којој је било трговања.
Код хартија од вредности које је обвезник стекао
, а којима се не тргује 
на тржишту капитала, набавном ценом из става 1. овог члана сматра се цена коју 
обвезник документује као стварно плаћену, односно, ако то не учини, њена 
номинална вредност, а ако је реч о акцијама без номиналне вредности, сразмерни 
део нето имовине друштва у моменту стицања.
Набавна цена из става 1. овог члана увећава се 
годишњим индексом потрошачких цена од дана стицања до дана преноса, према 
подацима републичког органа надлежног за послове статистике.
Изузетно од става 8. овог члана код преноса 
непокретности коју је обвезник сам изградио, набавна цена ревалоризује се за 
сваку годину почевши од 1. јануара године која следи години у којој је извршено 
улагање до дана преноса. 

За хартије од вредности којима се тргује на тржишту 
капитала чија је набавна цена утврђена као најнижа забележена цена из става 5, 
односно става 6. овог члана, набавна цена ревалоризује се од наредног дана од 
дана кад је забележена најнижа цена по којој се трговало до дана преноса.
*Службени гласник РС, број 47/2013 
**Службени гласник РС, број 112/2015
Члан 75.
Ако је право, удео или хартију од вредности обвезник 
стекао поклоном или наслеђем, набавном ценом из члана 74. став 1. овог закона 
сматра се цена по којој је поклонодавац, односно оставилац стекао то право, удео 
или хартију од вредности, а ако не може да се утврди та цена онда њихова тржишна 
вредност у моменту стицања тог права, удела или хартије од вредности од стране 
поклонодавца, односно оставиоца, утврђена од стране надлежног пореског органа.
Изузетно од става 1. овог члана, ако је обвезник 
право, удео или хартију од вредности стекао од поклонодавца, односно оставиоца 
који је то право, удео или хартију од вредности стекао пре 24. јануара 1994. 
године, набавну цену утврдиће надлежни порески орган према тржишној вредности 
тог права, удела или хартије од вредности на дан 24. јануара 1994. године.
Ако је право, удео или хартију од вредности обвезник 
стекао уговором о доживотном издржавању, набавном ценом из члана 74. став 1. 
овог закона сматра се тржишна цена права, удела или хартије од вредности која је 
узета или могла бити узета као основица пореза на пренос апсолутних права у 
моменту њиховог стицања од стране обвезника.
*Службени гласник РС, број 93/2012
Пореска основица 
Члан 76.
Опорезиви приход на који се плаћа порез на капитални добитак чини капитални 
добитак утврђен на начин из чл. 72. до 75. овог закона. 
Пореска стопа 
Члан 77.
Стопа пореза на капитални добитак износи 15%. 
*Службени гласник РС, број 93/2012
Пребијање капиталних добитака и капиталних губитака 
Члан 78.
Капитални губитак остварен продајом једног права, 
удела или хартије од вредности, може се пребити са капиталним добитком 
оствареним продајом другог права, удела или хартије од вредности.
Пребијање капиталног губитка са капиталним добитком из 
става 1. овог члана може се извршити у случају када обвезник прво оствари 
капитални губитак, а касније оствари капитални добитак.
Ако се и после пребијања из става 1. овог члана искаже 
капитални губитак, допуштено је његово пребијање у наредних пет година, почев од 
године у којој је остварен првобитни капитални губитак у вези са којим се врши 
пребијање са капиталним добитком, на рачун будућих капиталних добитака.
*Службени гласник РС, број 93/2012
Пореско ослобођење 
Члан 79.
Обвезник, који средства остварена продајом непокретности у року од 
90 дана 
од дана продаје уложи у решавање свог стамбеног питања и стамбеног питања 
чланова своје породице, односно домаћинства, ослобађа се пореза на остварени 
капитални добитак. 
Обвезнику који у року од 12 месеци од дана продаје 
непокретности, средства остварена продајом непокретности уложи за намене из 
става 1. овог члана, извршиће се повраћај плаћеног пореза на капитални добитак. 
Министар ближе уређује критеријуме за остваривање права на пореско 
ослобођење из става 1. овог члана. 
*Службени гласник РС, број 31/2009 
**Службени гласник РС, број 47/2013
Члан 79а
Брисан је ранији члан 79а који је додат у броју 62/2006 (види члан 35. Закона 
- 47/2013-18)
Порески кредит
Члан 80.
Ако обвезник у решавање стамбеног питања у смислу члана 79. овог закона уложи 
само део средстава остварених продајом непокретности, пореска обавеза му се 
сразмерно умањује. 
Глава осма
ПОРЕЗ НА ОСТАЛЕ ПРИХОДЕ
Предмет опорезивања
 Члан 81.
Осталим приходима сматрају се: приходи које обвезник оствари давањем у закуп 
опреме, транспортних средстава и других покретних ствари, добици од игара на 
срећу, приходи од осигурања лица, приходи спортиста и спортских стручњака и 
други приходи, осим оних који су посебно изузети овим законом. 
*Службени гласник РС, број 80/2002 
 Приходи од давања у закуп покретних ствари 
Члан 82.
Обвезник пореза на приходе од давања у закуп опреме, транспортних средстава и 
других покретних ствари је физичко лице које те ствари даје у закуп. 

Бруто приходи од давања у закуп опреме, транспортних средстава и других 
покретних ствари обухватају остварену закупнину и вредност свих реализованих 
обавеза и услуга на које се обавезао закупац. 
Опорезиви приход од издавања у закуп покретних ствари утврђује се одбијањем 
нормираних трошкова од бруто прихода у висини од 20%. 
Обвезнику који то захтева и документује, порески орган ће уместо нормираних 
трошкова признати трошкове  које је имао у вези са стварима које је дао у 
закуп. 
Брисан је ранији став 5. (види члан 36. Закона - 47/2013-18)
*Службени гласник РС, број 47/2013
Добици од игара на срећу 
Члан 83.
Обвезник пореза на добитке од игара на срећу је физичко лице које оствари 
добитак од игара које се сматрају играма на срећу у смислу закона којим се 
уређују игре на срећу.
Опорезиви приход за добитке од игара на срећу представља сваки појединачни 
добитак од игара на срећу, осим оних који су ослобођени овим законом. 

Брисан је ранији став 3. (види члан 4. Закона - 108/2013-4)
Ако се добитак састоји од ствари и права, опорезиви приход из става 2. овог 
члана представља тржишна вредност ствари или права у моменту када је добитак 
остварен. 
Порез на добитке од игара на срећу не плаћа се на:
1) појединачно остварен добитак из ст. 2. и 3. овог члана, 
до износа од 11.344 динара;
2) остварен добитак од игара које се приређују у 
играчницама (казинима) и на аутоматима.
Брисан је ранији став 5. (види члан 24. Закона - 112/2015-10)
*Службени гласник РС, број 62/2006
**Службени гласник РС, број 47/2013
***Службени гласник РС, број 112/2015
****Службени гласник РС, број 7/2017
Приходи од осигурања лица 
Члан 84.
Обвезник пореза на приходе од осигурања лица је физичко лице које оствари 
накнаду из осигурања лица. 
Опорезиви приход од осигурања лица представља вредност исплаћене накнаде из 
осигурања лица умањену за износ новчаних средстава уплаћених по основу премија 
осигурања, ако није изузета од опорезивања у складу са чланом 9. став 1. тачка 
7) овог закона. 
Изузетно од става 2. овог члана, опорезиви приход од осигурања лица, у 
случају кад се повучена акумулирана средства по основу удела члана у нето 
имовини добровољног пензијског фонда, по налогу и за рачун члана фонда, уложе у 
куповину ануитета у друштву за осигурање сагласно закону који уређује добровољне 
пензијске фондове и пензијске планове, представља вредност исплаћене накнаде из 
осигурања лица умањену за износ повучених акумулираних средстава уложених у 
куповину ануитета.
Износ уплаћених средстава по основу стицања 
инвестиционих јединица добровољног пензијског фонда из става 3. овог члана, 
увећава се годишњим индексом потрошачких цена од дана када се повучена 
акумулирана средства по основу удела члана у нето имовини добровољног пензијског 
фонда уложе у куповину ануитета у друштву за осигурање до дана исплате накнаде 
из осигурања лица, према подацима републичког органа надлежног за послове 
статистике.
*Службени гласник РС, број 18/2010
**Службени гласник РС, број 47/2013
Приходи спортиста и спортских стручњака
*Службени гласник РС, број 80/2002
Члан 84а
Приходи спортиста и спортских стручњака обухватају 
примања која остваре професионални спортисти, спортисти аматери, спортски 
стручњаци и стручњаци у спорту, од спортске организације, односно организације 
за обављање спортске делатности, спортских друштава и савеза, која немају 
карактер зараде у смислу прописа којима се уређује спорт.
Приходима из става 1. овог члана сматрају се примања 
по основу:
1) накнаде на име закључења уговора (трансфер и др.);
2) накнаде за коришћење лика спортисте;
3) новчане помоћи врхунским спортистима са посебним 
заслугама;
4) стипендије врхунским спортистима за спортско 
усавршавање;
5) новчане и друге награде;
6) националног признања и награде за посебан допринос 
развоју и афирмацији спорта;
7) накнаде и награде за рад спортским стручњацима, 
односно стручњацима у спорту (тренери, судије, делегати и др.);
8) других врста примања осим примања из тач. 1) до 7) 
овог става.
Опорезиви приход за примања из ст. 1. и 2. овог члана 
чини бруто приход умањен за нормиране трошкове у висини од 50%.
*Службени гласник РС, број 112/2015
Други приходи
Члан 85.
Осталим приходима, у смислу овог закона, сматрају се и 
други приходи физичког лица, који нису опорезиви по другом основу у складу са 
овим законом, а нарочито:
1) приходи по основу уговора о делу;
2) приходи по основу уговора о обављању привремених и 
повремених послова закључених преко омладинске или студентске задруге са лицем 
до навршених 26 година живота ако је на школовању у установама средњег, вишег 
или високог образовања;
3) приходи по основу допунског рада;
4) приходи по основу трговинског заступања;
5) примања чланова органа управе правног лица;
6) накнада посланицима и одборницима;
7) накнада у вези са извршавањем послова одбране, 
цивилне заштите и заштите од елементарних непогода;
8) примања стечајних управника, судских вештака, 
судија поротника и судских тумача;
9) приходи по основу прикупљања и продаје секундарних 
сировина, узгајања и продаје печурака, узгоја и продаје пчелињег роја (пчела), 
узгоја и продаје пужева, односно по основу продаје других добара остварених 
обављањем привремених или повремених послова;
10) награде, новчане помоћи и друга давања 
физичким лицима која нису запослена код исплатиоца, а која по својој природи 
чине доходак физичких лица, у износу преко 
12.375 динара годишње, остварене од једног 
исплатиоца;
11) примања из члана 9. овог закона изнад прописаних 
неопорезивих износа;
12) накнаде трошкова и других расхода лицима која нису 
запослена код исплатиоца;
13) примања која, сагласно закону којим се уређује 
рад, оствари запослени по основу учешћа у добити оствареној у пословној години;
14) прихода од продаје пољопривредних и шумских 
производа, односно плодова и лековитог биља;
15) сви други приходи који нису опорезовани по другом 
основу или нису изузети од опорезивања или ослобођени плаћања пореза по овом 
закону.
Изузетно од става 1. тачка 14) овог члана, не 
опорезују се приходи од продаје пољопривредних и шумских производа, односно 
плодова и лековитог биља које остваре физичка лица:
1) носиоци пољопривредног газдинства;
2) која доприносе за обавезно социјално осигурање 
плаћају по решењу као осигураници по основу пољопривредне делатности, у складу 
са законом којим се уређују доприноси за обавезно социјално осигурање;
3) корисници пољопривредне пензије.
Обвезник пореза на друге приходе је физичко лице које 
оствари приходе из става 1. овог члана.
Опорезиви приход за приходе из става 1. овог члана 
чини бруто приход умањен за нормиране трошкове у висини од 20%.
Изузетно од става 4. овог члана, опорезиви приход из 
става 1. тачка 14) овог члана, који физичко лице оствари од продаје 
пољопривредних и шумских производа, односно плодова и лековитог биља, чини бруто 
приход умањен за нормиране трошкове у висини од 90%.
Изузетно од става 1. тачка 12) овог члана, порез на 
друге приходе не плаћа се на документоване накнаде трошкова по основу службених 
путовања у сврху обављања послова за домаћег исплатиоца, односно лице које 
упућује на пут, највише до износа тих трошкова који су изузети од плаћања пореза 
на зараде за запослене по члану 18. став 1. тач. 2) до 4) овог закона, ако се 
исплата врши физичким лицима, односно за физичка лица која нису запослена код 
исплатиоца, и то:
1) упућеним, односно позваним од стране државног 
органа или организације, са правом накнаде трошкова, независно од тога из којих 
средстава се врши исплата;
2) члановима представничких и извршних тела Републике, 
територијалне аутономије и локалне самоуправе, у вези са вршењем функције;
3) упућеним на рад у Републику, по налогу иностраног 
послодавца, а у вези са делатношћу домаћег исплатиоца;
4) упућеним код исплатиоца по налогу послодавца, а у 
вези са делатношћу послодавца;
5) ако добровољно, односно по позиву сарађују у 
хуманитарне, здравствене, васпитно-образовне, културне, спортске, 
научно-истраживачке, верске и друге сврхе, односно сарађују у синдикалним 
организацијама, привредним коморама, политичким странкама, савезима и 
удружењима, невладиним и у другим недобитним организацијама, при чему не 
остварују било коју другу накнаду по основу те сарадње, под којом се не 
подразумева накнада по основу котизације за учешће.
Изузетно од става 1. овог члана, порез на друге 
приходе не плаћа се на примање физичког лица – клијента банке (у даљем тексту: 
дужник) када банка отпише потраживање према дужнику под условима под којима се 
на терет расхода банке признаје отпис вредности појединачних потраживања по 
основу кредита сагласно одредбама закона којим се уређује порез на добит правних 
лица.
Порез на друге приходе не плаћа се ни у случају отписа 
преосталог дела потраживања банке од дужника, који није наплаћен из средстава 
остварених продајом непокретности која се спроводи у складу са законом.
На друге приходе које оствари члан ученичке задруге, 
члан омладинске или студентске задруге до навршених 26 година живота ако је на 
школовању у институцијама за средње, више и високо образовање, као и физичко 
лице по основу прикупљања и продаје секундарних сировина, обрачунати порез 
умањује се за 40%.
Опорезиви приход из става 1. тачка 10) овог члана који 
физичко лице оствари по основу награде, новчане помоћи и других давања физичким 
лицима, чини разлика између оствареног прихода и неопорезивог износа.
*Службени гласник РС, број 112/2015
**Службени гласник РС, број 7/2017
Пореска стопа
Члан 86.
Стопа пореза на остале приходе износи 20%. 
Изузетно од става 1. овог члана, стопа пореза на приходе од осигурања лица 
износи 15%. 
*Службени гласник РС, број 18/2010
**Службени гласник РС, број 93/2012 
Део трећи
ГОДИШЊИ ПОРЕЗ НА ДОХОДАК ГРАЂАНА 
Доходак за опорезивање 
 Члан 87.
Годишњи порез на доходак грађана плаћају физичка лица 
која су у календарској години остварила доходак већи од троструког износа 
просечне годишње зараде по запосленом исплаћене у Републици у години за коју се 
утврђује порез, према подацима републичког органа надлежног за послове 
статистике, и то:
1) резиденти за доходак остварен на територији 
Републике и у другој држави;
2) нерезиденти за доходак остварен на територији 
Републике.
Дохотком из става 1. овог члана сматра се годишњи 
збир:
1) зарада из чл. 13. до 15б овог закона;
2) опорезивог прихода од самосталне делатности из 
члана 33. став 2. и члана 40. овог закона;
3) опорезивог прихода од ауторских и сродних права и 
права индустријске својине из чл. 55. и 60. овог закона;
4) опорезивог прихода од непокретности из члана 65в 
овог закона;
5) опорезивог прихода од давања у закуп покретних 
ствари из члана 82. ст. 3. и 4. овог закона;
6) опорезивог прихода спортиста и спортских стручњака 
из члана 84а овог закона;
7) опорезивих других прихода из члана 85. овог закона;
8) прихода по основима из тач. 1) до 7) овог става, 
остварених и опорезованих у другој држави за обвезнике из става 1. тачка 1) овог 
члана.
Зараде из става 2. тачка 1) овог члана и опорезиви 
приходи из тачке 2) тог става у вези са чланом 40. овог закона и тач. 3), 6) и 
7) тог става умањују се за порез и доприносе за обавезно социјално осигурање 
плаћене у Републици на терет лица које је остварило зараду, односно опорезиве 
приходе, а опорезиви приходи из тачке 2) тог става у вези са чланом 33. став 2. 
овог закона и тач. 4) и 5) тог става умањују се за порез плаћен на те приходе у 
Републици. За предузетнике који су се определили за личну зараду, зарада се 
умањује за порез и доприносе за обавезно социјално осигурање плаћене у Републици 
на терет предузетника који се определио за зараду, а опорезиви приход из члана 
33. став 2. овог закона који оствари од самосталне делатности умањује се за 
порез плаћен на те приходе у Републици.
Доходак из става 2. овог члана увећава се за износ 
који се, у календарској години за коју се утврђује годишњи порез, обвезнику 
исплати по основу повраћаја доприноса за обавезно социјално осигурање у складу 
са законом којим се уређују доприноси за обавезно социјално осигурање.
Приходи из става 2. тачка 8) овог члана умањују се за 
порез плаћен у другој држави.
Доходак за опорезивање чини разлика између дохотка 
утврђеног у складу са ст. 2. до 5. овог члана и неопорезивог износа из става 1. 
овог члана.
*Службени гласник РС, број 112/2015
Пореска основица
 Члан 88.
Основица годишњег пореза на доходак грађана је 
опорезиви доходак, који чини разлика између дохотка за опорезивање из члана 87. 
став 6. овог закона и личних одбитака који 
износе: 
1) за пореског обвезника - 40% од просечне годишње 
зараде по запосленом исплаћене у Републици у години за коју се утврђује порез, 
према подацима републичког органа надлежног за послове статистике;
2) за издржаваног члана породице - 15% од просечне 
годишње зараде по запосленом исплаћене у Републици у години за коју се утврђује 
порез, према подацима републичког органа надлежног за послове статистике, по 
члану. 

Укупан износ личних одбитака из става 1. овог члана не 
може бити већи од 50% дохотка за опорезивање.
Ако су два или више чланова породице обвезници 
годишњег пореза на доходак грађана, одбитак за издржаване чланове породице може 
остварити само један обвезник.
*Службени гласник РС, број 135/2004 
**Службени гласник РС, број 18/2010
Пореске стопе
Члан 89.
Годишњи порез на доходак грађана плаћа се на основицу 
из члана 88. овог закона, по следећим стопама:
– на износ до шестоструке просечне годишње зараде – 
10%;
– на износ преко шестоструке просечне годишње зараде – 10% на износ до 
шестоструке просечне годишње зараде + 15% на износ преко шестоструке просечне 
годишње зараде.
*Службени гласник РС, број 18/2010
Део четврти
ПОДНОШЕЊЕ ПОРЕСКЕ ПРИЈАВЕ, УТВРЂИВАЊЕ И НАПЛАТА ПОРЕЗА
*Службени гласник РС, број 47/2013
Глава прва 
ОПШТЕ ОДРЕДБЕ
Члан 90.
Престао је да важи (види члан 192. Закона - 80/2002-1)
Глава друга 
ПОДНОШЕЊЕ ПОРЕСКЕ ПРИЈАВЕ 
Општи јавни позив
Члан 91.
Грађанин који остварује доходак у смислу овог закона дужан је да поднесе 
пореску пријаву, ако овим законом није друкчије одређено. 
Надлежни порески орган најкасније до 31. децембра сваке године, општим јавним 
позивом позива грађане на подношење пореских пријава. 
Пријава за годишњи порез на доходак грађана 
Члан 92.
Обвезник годишњег пореза на доходак грађана дужан је да за остварени доходак 
у години за коју се врши утврђивање пореза поднесе пореску пријаву са тачним 
подацима надлежном пореском органу по истеку те године, а најкасније до 15. 
маја наредне године
. 
*Службени гласник РС, број 47/2013
**Службени гласник РС, број 112/2015
Пријава за порез на приходе од самосталне делатности и порески биланс 

Члан 93.
Предузетник који води пословне књиге у складу са 
чланом 43. став 2. овог закона дужан је да пореску пријаву и порески биланс 
поднесе надлежном пореском органу најкасније до 15. марта године која следи 
годину за коју се утврђује порез.
Брисан је ранији став 2. (види члан 43. Закона - 47/2013-18)
Предузетник који порез плаћа на паушални приход, коме се у години која 
претходи години за коју се врши утврђивање пореза значајније измени обим 
пословања, односно промета и други услови од утицаја на остваривање права на 
паушално опорезивање и висину пореске обавезе, дужан је да поднесе пореску 
пријаву најкасније до 31. јануара године за коју се утврђује порез. 
*Службени гласник РС, број 47/2013
Члан 94.
Предузетник који у току године започне обављање самосталне делатности, дужан 
је да поднесе пореску пријаву у којој ће дати процену прихода и расхода, односно 
процену промета до краја прве пословне године, као и процену месечне аконтације 
пореза, односно опредељење да ће исплаћивати личну зараду, 
најкасније у року од 15 дана од дана уписа у регистар надлежног органа, 
односно од дана почетка обављања делатности.
Предузетник који у току године престане, односно 
прекине обављање самосталне делатности, дужан је да поднесе пореску пријаву за 
утврђивање пореза у року од 30 дана од дана престанка, односно прекида обављања 
делатности.
Предузетник који води пословне књиге дужан је да у 
пореској пријави из става 2. овог члана искаже и износ обрачунатог и плаћеног 
пореза у пореском периоду до дана прекида, односно престанка обављања самосталне 
делатности, као и да уз пореску пријаву поднесе и порески биланс.
Предузетник коме престане статус обвезника пореза на додату вредност у складу 
са законом којим се уређује порез на додату вредност, уз захтев за паушално 
опорезивање из члана 42. ст. 1. и 2. овог закона, дужан је да поднесе и 
пореску пријаву у року од 15 дана од дана пријема акта надлежног пореског органа 
којим се потврђује брисање из евиденције за порез на додату вредност.
*Службени гласник РС, број 18/2010
**Службени гласник РС, број 47/2013
***Службени гласник РС, број 108/2013
****Службени гласник РС, број 112/2015
  Пријава за порез на капиталне добитке и остале приходе на које се порез не 
плаћа по одбитку
Члан 95.
Обвезник који у току године изврши пренос права по 
основу којег може настати капитални добитак или губитак у складу са овим 
законом, дужан је да поднесе пореску пријаву најкасније у року од 30 дана од:
1) дана када је остварио или започео остваривање 
прихода по основу преноса стварних права на непокретностима, ауторских и сродних 
права и права индустријске својине, као и удела у капиталу правних лица;
2) истека сваког календарског полугодишта у којем је 
извршен пренос хартија од вредности.
Изузетно од става 1. тачка 1) овог члана, рок за 
подношење пореске пријаве је 120 дана од дана продаје непокретности по основу 
које обвезник може да оствари право на пореско ослобођење сагласно члану 79. 
став 1. овог закона.
Изузетно од става 1. овог члана, за пренос права које 
је предузетник евидентирао у пословним књигама не подноси се пореска пријава из 
става 1. овог члана, већ се подаци о капиталном добитку, односно губитку 
исказују у пореском билансу.
Предузетник који порез плаћа на паушално утврђен 
приход дужан је да посебно поднесе пореску пријаву за приходе на капиталне 
добитке.
Пореску пријаву са обрачунатим порезом за који је 
чланом 100а став 1. тачка 3) и ставом 2. тог члана утврђена обавеза 
самоопорезивања, подноси се у року од 30 дана од дана остваривања прихода.
Организатор тржишта капитала у смислу закона којим се 
уређује тржиште капитала дужан је да у року од 30 дана од истека сваког 
календарског полугодишта Пореској управи – централи у електронском облику 
достави извештај о преносу хартија од вредности извршеном у том полугодишту.
Облик и садржај извештаја из става 6. овог члана 
прописује министар.
*Службени гласник РС, број 112/2015
 Пријава обвезника - нерезидента 
 Члан 96.
Обвезник - нерезидент подноси пореску пријаву за поједине врсте прихода које 
остварује за које није предвиђено плаћање пореза по одбитку.

Пријава из става 1. овог члана подноси се пореском органу на чијој територији 
је обвезник остварио приходе, односно према боравишту обвезника.
За обвезника из става 1. овог члана, плаћени порез по пореској пријави из 
става 2. овог члана, заједно са плаћеним порезима по одбитку, сматра се коначно 
утврђеном пореском обавезом. 
Изузетно од става 3. овог члана, за нерезидента 
обвезника годишњег пореза на доходак грађана из члана 87. овог закона, коначно 
утврђена пореска обавеза односи се и на годишњи порез на доходак грађана.
*Службени гласник РС, број 62/2006 
**Службени гласник РС, број 112/2015 
Члан 97.
Облик и садржину пореске пријаве прописује министар.
*Службени гласник РС, број 47/2013
Надлежност пореског органа
Члан 98.
Пореску пријаву обвезник је дужан да поднесе:
1) за приходе од самосталне делатности – пореском 
органу на чијој територији има регистровано седиште;
2) за приходе од непокретности – пореском органу на 
чијој територији се налази непокретност;
3) за годишњи порез на доходак грађана, за капиталне 
добитке и за остале приходе на које се порез не плаћа по одбитку – пореском 
органу на чијој територији обвезник има пребивалиште, односно боравиште.
*Службени гласник РС, број 112/2015
Глава трећа 
УТВРЂИВАЊЕ И НАПЛАТА ПОРЕЗА 
 Начин утврђивања и плаћања пореза
Члан 99.
По одбитку од сваког појединачно оствареног прихода 
утврђују се и плаћају порези на следеће приходе:
1) зараде;
2) приходе од ауторских и сродних права и права 
индустријске својине, ако је исплатилац прихода правно лице или предузетник;
3) приходе од капитала, ако је исплатилац прихода 
правно лице или предузетник;
4) приходе од непокретности, ако је исплатилац прихода 
правно лице или предузетник;
5) приходе од давања у закуп покретних ствари, ако је 
исплатилац прихода правно лице или предузетник;
6) добитке од игара на срећу;
7) приходе од осигурања лица;
8) приходе спортиста и спортских стручњака;
9) остале приходе, ако је исплатилац прихода правно 
лице или предузетник.
Под правним лицем у смислу става 1. овог члана 
подразумева се и део правног лица, односно пословна јединица нерезидентног 
правног лица која је регистрована код надлежног државног органа (представништво 
и др.), као и државни органи и организације.
*Службени гласник РС, број 135/2004
**Службени гласник РС, број 112/2015
Члан 100.
По решењу надлежног пореског органа утврђује се и 
плаћа порез на:
1) паушални приход од самосталне делатности;
2) капитални добитак;
3) годишњи порез на доходак грађана.
*Службени гласник РС, број 112/2015
Члан 100а
Самоопорезивањем утврђују се и плаћају порези на 
следеће приходе:
1) приходе од самосталне делатности предузетника који 
води пословне књиге у складу са чланом 43. став 2. овог закона;
2) брисана је (види члан 35. Закона - 112/2015-10)
3) приходе које исплаћује исплатилац који није правно 
лице или предузетник, и то:
(1) приходе од 
ауторских и сродних права и права индустријске својине;

(2) камате;
(3) приходе од издавања непокретности и давања у закуп 
покретних ствари;
(4) друге приходе из члана 85. овог закона.
Ако исплатилац прихода нема обавезу да обрачуна и 
плати порез по одбитку, обавезу утврђивања и плаћања пореза самоопорезивањем има 
обвезник који остварује зараде и друге приходе у или из друге државе, код 
дипломатског или конзуларног представништва стране државе, односно међународне 
организације или код представника и службеника таквог представништва, односно 
организације, као и у другом случају када исплатилац прихода нема обавезу да 
обрачуна и плати порез по одбитку.
Порез на зараду и друге приходе из става 2. овог 
члана, утврђује се и плаћа на приход који је обвезник примио, односно из кога је 
дужан да плати припадајуће обавезе.
*Службени гласник РС, број 47/2013 
**Службени гласник РС, број 108/2013
***Службени гласник РС, број 112/2015
Начин утврђивања и доспелост пореза по одбитку
*Службени гласник РС, број 47/2013 
Члан 101.
Порез по одбитку из члана 99. овог закона, за сваког обвезника и за сваки 
појединачно исплаћени приход, исплатилац обрачунава, обуставља и уплаћује 
на 
прописани јединствени уплатни рачун у моменту исплате прихода, у складу са 
прописима који важе на дан исплате прихода, осим ако овим законом није друкчије 
прописано.
*Службени гласник РС, број 135/2004 
**Службени гласник РС, број 108/2013
***Службени гласник РС, број 112/2015
Члан 101а
Брисан је ранији члан 101а који је додат у броју 62/2006 (види члан 51. 
Закона - 47/2013-18) 
 Члан 102.  
Брисан је (види члан 54. Закона – 135/2004-44)
Члан 103.
За приходе од капитала по основу камате, банка је 
дужна да обрачуна и плати порез по одбитку у моменту исплате камате, укључујући 
и приписивање камате, односно да плати обрачунати порез најкасније првог 
наредног дана када ради платни промет ако у моменту исплате камате, укључујући и 
приписивање камате, платни промет није радио.
Изузетно од става 1. овог члана, када се салдирање 
новца по основу отуђења или откупа дужничке хартије од вредности врши преко 
Централног регистра, депоа и клиринга хартија од вредности (у даљем тексту: 
Централни регистар), Централни регистар у моменту салдирања новца по основу 
отуђења или откупа дужничке хартије од вредности, обрачунава, обуставља и 
уплаћује на прописани уплатни рачун порез на приход од капитала на остварену 
камату за период од дана стицања до дана отуђења или откупа дужничке хартије од 
вредности.
*Службени гласник РС, број 135/2004
**Службени гласник РС, број 108/2013
Члан 104.
Предузетник који води пословне књиге обрачунава и наплаћује порез по одбитку 
на приходе које остварује 
правно лице у складу са законом којим се уређује 
порез на добит правних лица.
*Службени гласник РС, број 135/2004
**Службени гласник РС, број 50/2011
***Службени гласник РС, број 108/2013
Члан 105.  
Брисан је (види члан 57. Закона – 135/2004-44)
Члан 106.
Исплатилац из члана 101. овог закона дужан је да обвезнику, приликом сваке 
исплате, као и по истеку године, изда обрачун са подацима о: бруто приходу, 
трошковима, опорезивом приходу, олакшицама, плаћеним доприносима за социјално 
осигурање и плаћеном порезу. 
Исплатиоцем у смислу става 1. овог члана, у случају 
када Централни регистар, сагласно члану 103. став 2. овог закона, обрачунава, 
обуставља и уплаћује порез по одбитку на камату по основу отуђења или откупа 
дужничке хартије од вредности, сматра се банка - члан Централног регистра код 
које се води наменски новчани рачун обвезника пореза за плаћања по основу 
продаје хартија од вредности.
*Службени гласник РС, број 135/2004 
Члан 107.
Брисан је (види члан 52. Закона - 47/2013-18)
Члан 107а
 Код обрачуна пореза по одбитку на приходе нерезидента, 
исплатилац прихода примењује одредбе уговора о избегавању двоструког 
опорезивања, под условом да нерезидент докаже статус резидента државе са којом 
је Србија 
 закључила уговор о избегавању двоструког опорезивања, и да је он 
стварни власник прихода.
Статус резидента државе са којом је закључен уговор о избегавању двоструког 
опорезивања у смислу става 1. овог члана, нерезидент доказује код исплатиоца 
прихода потврдом о резидентности
 у складу са законом којим се уређује 
порески поступак и пореска администрација.
Ако исплатилац прихода примени одредбе уговора о 
избегавању двоструког опорезивања, а нису испуњени услови из ст. 1. и 2. овог 
члана, што за последицу има мање плаћени износ пореза, сносиће разлику између 
плаћеног пореза и дугованог пореза по овом закону.
Надлежни порески орган, на захтев нерезидента, дужан 
је да изда потврду о порезу плаћеном у Републици. 
Ако исплатилац прихода у моменту исплате прихода 
нерезиденту не располаже потврдом из става 2. овог члана, дужан је да приликом 
исплате прихода примени одредбе овог закона.
Ако нерезидентни обвезник накнадно достави надлежном 
пореском органу потврду из става 2. овог члана, разлика између износа плаћеног 
пореза из става 5. овог члана и износа пореза за који би постојала обавеза 
плаћања да је обвезник у моменту исплате прихода располагао потврдом из става 2. 
овог члана, сматра се више плаћеним порезом.
*Службени гласник РС, број 135/2004 
**Службени гласник РС, број 62/2006
***Службени гласник РС, број 18/2010
****Службени гласник РС, број 47/2013
Члан 108.
Престао је да важи ранији став 1. (види члан 192. Закона - 80/2002-1)
Ближе прописе о начину утврђивања, плаћања и евидентирања пореза по одбитку 
доноси министар.
*Службени гласник РС, број 47/2013 
Регистар исплатилаца прихода интерпретаторима
*Службени гласник РС, број 135/2004
 Члан 108а
Пореска управа води Регистар исплатилаца прихода по 
основу естрадних програма забавне и народне музике и других забавних програма, 
на које се порез плаћа по одбитку, интерпретаторима, као ауторима или носиоцима 
сродних права, ансамблима и оркестрима, имитаторима, илузионистима и другим 
извођачима (у даљем тексту: интерпретатор), менаџерима и другим ангажованим 
лицима (у даљем тексту: друга ангажована лица).
Исплатиоци прихода из става 1. овог члана, у смислу 
овог закона, јесу:
1) правна и физичка лица која обављају регистровану 
делатност из области угоститељства, туризма, посредовања и других делатности, а 
у својим или закупљеним објектима организују извођење естрадних програма забавне 
и народне музике или других забавних програма;
2) правна и физичка лица регистрована за делатност 
производње и емитовања радио и телевизијског програма, која производе и емитују 
телевизијски програм забавне и народне музике, забавни, колажни, новогодишњи и 
слични програм, без обзира да ли им је издата или не дозвола за емитовање 
програма у складу са законом којим се уређује обављање радиодифузне делатности;
3) правна и физичка лица која обављају регистровану 
делатност, савези, удружења, организације, заједнице, месне заједнице и слични 
субјекти који у својим или закупљеним објектима или на другим местима организују 
концерте, културно-уметничке, туристичке и друге сличне манифестације и 
приредбе, на којима се изводе естрадни програми забавне и народне музике, 
новогодишњи и други слични забавни програми или друге забавне приредбе.
Исплатилац прихода из става 2. овог члана, дужан је да 
Пореској управи, према месту свог седишта, поднесе пријаву за упис у регистар из 
става 1. овог члана, најкасније до 31. јануара 2005. године.
Новоосновани исплатиоци прихода из става 2. овог 
члана, дужни су да Пореској управи, према месту свог седишта, поднесу пријаву из 
става 3. овог члана, у року од 15 дана од дана уписа у одговарајући регистар код 
надлежног органа.
Правна и физичка лица која обављају делатност из става 
2. овог члана, а која нису исплатиоци прихода по основу извођења естрадних 
програма забавне и народне музике и других забавних програма, у случају да 
ангажују интерпретаторе и друга ангажована лица из става 1. овог члана, дужна су 
да у року од 48 сати од дана фактичког почетка организовања естрадних програма 
забавне и народне музике и других забавних програма, поднесу пријаву за упис у 
регистар из става 1. овог члана.
Исплатиоцу прихода из става 2. овог члана, Пореска 
управа решењем изриче меру привремене забране обављања делатности у трајању до 
30 дана, ако Пореској управи у прописаном року не поднесе пријаву из ст. 3. и 4. 
овог члана за упис у регистар из става 1. овог члана.
Жалба против решења из става 6. овог члана није допуштена.
Исплатилац прихода из става 2. овог члана, дужан је да 
са интерпретатором и другим ангажованим лицем на извођењу естрадног програма 
забавне и народне музике или другог забавног програма, закључи уговор, и да 
Пореској управи до петог у месецу доставља писмено обавештење о закљученим 
уговорима у претходном месецу.
Исплатиоцу прихода из става 2. овог члана, Пореска 
управа решењем изриче меру привремене забране обављања делатности у трајању до 
30 дана, ако организује извођење естрадног програма забавне и народне музике или 
другог забавног програма, ангажовањем лица из става 1. овог члана без закљученог 
уговора или ако Пореској управи у прописаном року не достави писмено обавештење 
о закљученим уговорима.
Жалба против решења из става 9. овог члана није допуштена.
Садржину пријаве из става 3. овог члана и обавештења из става 8. овог 
члана ближе уређује министар.
*Службени гласник РС, број 135/2004 
**Службени гласник РС, број 62/2006 
***Службени гласник РС, број 47/2013
Регистар послодаваца
*Службени гласник РС, број 62/2006
Члан 108б
Пореска управа води Регистар правних и физичких лица, 
државних органа и организација, органа и организација јединица територијалне 
аутономије и локалне самоуправе и других органа и организација у којима се 
исплаћују зараде, односно плате (у даљем тексту: послодавац).
Новоосновани послодавац дужан је да Пореској управи, 
према месту свог седишта, поднесе пријаву за упис у регистар из става 1. овог 
члана, у року од осам дана од дана уписа у одговарајући регистар код надлежног 
органа. 

Садржину пријаве из става 2. овог члана, 
споразумно ближе уређују министар 
и министар рада, запошљавања и социјалне политике. 
*Службени гласник РС, број 62/2006 
**Службени гласник РС, број 47/2013
Порези по решењу 
Начин утврђивања и доспелост пореза по решењу
*Службени гласник РС, број 47/2013
Члан 109.
Порез на паушално утврђен приход од самосталне 
делатности порески орган утврђује на основу података из пореске пријаве, 
критеријума и елемената утврђених у складу са чланом 41. овог закона.
До доношења решења о утврђивању пореза за текућу 
годину, обвезници пореза 
из става 1. овог члана дужни су да плаћају порез у висини обавезе која одговара 
износу пореза утврђеног решењем за претходну годину.
Порез на капиталне добитке надлежни порески орган 
утврђује на основу података из пореске пријаве као и на основу других података.
Обвезник пореза на капитални добитак у пореској 
пријави исказује податке о цени оствареној преносом права, удела и хартија од 
вредности и њиховој набавној цени и право на пореско ослобођење.
Ако обвезник не поднесе пореску пријаву, пореска 
обавеза се утврђује на основу података о оствареном капиталном добитку којим 
располаже надлежни порески орган.
Право на пореско ослобођење из члана 79. став 1. и 
члана 80. овог закона утврђује се решењем надлежног пореског органа на основу 
документације о решавању стамбеног питања, приложене уз пореску пријаву.
Повраћај плаћеног пореза на капиталне добитке из члана 
79. став 2. овог закона остварује се на захтев обвезника, уз који је приложена 
документација о решавању стамбеног питања.
Годишњи порез на доходак грађана порески орган 
утврђује на основу података из пореске пријаве, пословних књига и других 
података који су од значаја за утврђивање пореске обавезе.
*Службени гласник РС, број 47/2013
**Службени гласник РС, број 112/2015
Брисан је ранији назив члана 110. (види члан 38. Закона - 112/2015-10)
Члан 110.
Порези који се утврђују решењем пореског органа 
плаћају се у року од:
1) 15 дана по истеку сваког месеца – на паушално 
утврђен приход од самосталне делатности;
2) 15 дана од дана достављања решења о утврђивању 
пореза – на годишњи порез на доходак грађана и на капиталне добитке.
*Службени гласник РС, број 47/2013
**Службени гласник РС, број 112/2015
Начин утврђивања и доспелост пореза код самоопорезивања
*Службени гласник РС, број 47/2013
Члан 111.
Предузетник који води пословне књиге дужан је да у 
складу са овим законом у пореској пријави обрачуна:
1) порез за порески период за који се пријава подноси 
(у даљем тексту: коначно обрачунати порез);
2) месечну аконтацију пореза за текући порески период.
Обвезник из става 1. овог члана висину месечне 
аконтације утврђује као једну дванаестину коначно обрачунатог пореза који не 
садржи порез на капиталне добитке. 
Ако је обвезник из става 1. овог члана у пореском 
периоду обављао делатност краће од дванаест месеци висину месечне аконтације 
утврђује као количник коначно обрачунатог пореза који не садржи порез на 
капиталне добитке и броја месеци обављања делатности у претходном пореском 
периоду. 
У случају из става 3. овог члана у број месеци 
обављања делатности урачунава се сваки месец у којем је обвезник обављао 
делатност без обзира на број дана обављања делатности у том месецу.
Ако је обвезник из става 1. овог члана аконтативно 
платио мање пореза од коначно обрачунатог пореза, дужан је да разлику уплати 
најкасније до подношења пореске пријаве.
Ако је обвезник из става 1. овог члана аконтативно 
платио више пореза од коначно обрачунатог пореза, више плаћени порез представља 
аконтацију за наредни период или се обвезнику враћа на његов захтев.
До утврђивања коначно обрачунатог пореза предузетник 
који води пословне књиге дужан је да плаћа порез у висини месечне аконтације 
утврђене за претходни порески период.
Ако је висина месечне аконтације утврђена на начин из 
ст. 2. до 4. овог члана већа, односно мања од месечне аконтације коју је платио 
у складу са ставом 7. овог члана, обвезник је дужан да месечну аконтацију за 
текући порески период увећа, односно умањи тако да збир плаћених аконтација од 
почетка до краја текућег пореског периода буде једнак као да је од почетка 
текућег пореског периода плаћао аконтације утврђене на начин из ст. 2. до 4. 
овог члана.
Обавеза плаћања увећане, односно умањене месечне 
аконтације из става 8. овог члана настаје у месецу који следи месец у којем је 
поднета пореска пријава.
*Службени гласник РС, број 47/2013
Члан 112.
Предузетник који води пословне књиге који у току 
године започне обављање делатности висину месечне аконтације утврђује сходном 
применом члана 111. овог закона а на основу података из пореске пријаве коју 
подноси у складу са чланом 94. став 1. овог закона.
Ако у текућем пореском периоду дође до значајних 
промена у пословању, пореских инструмената или других околности које битно утичу 
на висину месечне аконтације предузетник који води пословне књиге може, по 
подношењу пореске пријаве из члана 111. овог закона, поднети пореску пријаву са 
пореским билансом, у којој ће исказати податке од значаја за измену месечне 
аконтације и обрачунати њену висину, најкасније у року од 30 дана по истеку 
периода за који се саставља порески биланс. 
Најкраћи период за који се саставља порески биланс из 
става 2. овог члана је месец дана.
Предузетник који води пословне књиге може започети 
плаћање аконтације у складу са пореском пријавом из става 2. овог члана за месец 
у коме је пријава поднета.
*Службени гласник РС, број 47/2013 
Члан 113.
Брисани су ранији ст. 1. и 2. (види члан 39. Закона - 112/2015-10)
Обвезник пореза који се у складу са овим законом 
утврђују самоопорезивањем, 
у пореској пријави исказује податке о врсти и висини 
оствареног прихода и друге податке од значаја за утврђивање висине пореске 
обавезе, као и висину пореске обавезе утврђене у складу са овим законом у 
зависности од врсте прихода.
*Службени гласник РС, број 47/2013 
**Службени гласник РС, број 112/2015
Члан 114.
Порези које у складу са овим законом обвезник утврђује 
самоопорезивањем плаћају се најкасније до истека рока за подношење пореске 
пријаве.
Изузетно од става 1. овог члана, предузетник који води 
пословне књиге месечну аконтацију пореза плаћа у року од 15 дана по истеку 
сваког месеца.
*Службени гласник РС, број 47/2013 
**Службени гласник РС, број 108/2013
Порез на капиталне добитке 
Члан 115.
Брисан је (види члан 60. Закона - 47/2013-18)
Порез на остале приходе 
 
Члан 116.
Брисан је (види члан 60. Закона - 47/2013-18)
Годишњи порез на доходак грађана 
 
Члан 117.  
Брисан је (види члан 60. Закона - 47/2013-18)
Доспелост пореза  
Члан 118.
Брисан је (види члан 60. Закона - 47/2013-18)
Решење о утврђивању пореза 
 
Члан 119.
Брисан је (види члан 60. Закона - 47/2013-18)
Жалба  
Чл. 120 - 156.  
Престали су да важе (види члан 192. Закона - 80/2002-1)
Глава пета 
ЈЕМСТВО, ПОВРАЋАЈ ПОРЕЗА И ЗАСТАРЕЛОСТ 
Јемство 
Члан 157.
За порез по одбитку јемчи солидарно исплатилац 
прихода.
За порез на приходе од самосталне делатности јемче 
супсидијарно својом имовином сви пунолетни чланови домаћинства обвезника који у 
моменту настанка обавезе чине домаћинство обвезника у смислу члана 10. овог 
закона.
Лице које са или без накнаде преузме део или целокупну 
имовину којом предузетник обавља делатност јемчи солидарно за обавезе 
предузетника настале обављањем делатности пре преузимања имовине до висине 
вредности преузете имовине, а предузетник који престаје да обавља делатност 
дужан је да пре брисања из прописаног регистра измири све своје пореске обавезе 
настале током обављања делатности.
*Службени гласник РС, број 47/2013 
Члан 158.
Брисан је (види члан 62. Закона - 47/2013-18)
Члан 159.
Брисан је (види члан 62. Закона - 47/2013-18)
Члан 160.
Брисан је (види члан 62. Закона - 47/2013-18)
Члан 161.
Брисан је (види члан 62. Закона - 47/2013-18)
Члан 162.
Брисан је (види члан 62. Закона - 47/2013-18)
Повраћај пореза и право на камату 
 
Чл. 163 - 165.  
Престали су да важе (види члан 192. Закона - 80/2002-1)
Део пети
КАЗНЕНЕ ОДРЕДБЕ 
Члан 166.
Престао је да важи (види члан 85. Закона - 68/2014-3)
Члан 167.  
Престао је да важи (види члан 85. Закона - 68/2014-3)
Члан 168.  
Престао је да важи (види члан 85. Закона - 68/2014-3)
Чл. 169. до 171.  
Брисани су (види члан 68. Закона – 135/2004-44)
 Члан 172.  
Престао је да важи (види члан 192. Закона - 80/2002-1)
ПРЕЛАЗНЕ И ЗАВРШНЕ ОДРЕДБЕ 
Члан 173.
Даном почетка примене овог закона престаје да важи Закон о порезу на доходак 
грађана ("Службени гласник РС", бр. 43/94, 74/94 53/95, 1/96, 12/96, 24/96, 
39/96, 52/96, 54/96, 16/97, 60/97, 20/98, 42/98, 18/99, 21/99, 25/99, 27/99, 
33/99, 48/99 и 54/99). 
До доношења прописа по одредбама овог закона, примењиваће се прописи донети 
на основу закона из става 1. овог члана. 
Члан 174.
Поступак утврђивања аконтације пореза за 2001. годину на приходе од 
пољопривреде и шумарства и на приходе од самосталне делатности који је започет 
по одредбама закона из члана 173. став 1. овог закона, окончаће се у складу са 
тим законом. 
Члан 175.
Поступак утврђивања и наплате пореза на капиталне добитке који није 
правоснажно окончан до дана почетка примене овог закона, окончаће се по 
одредбама овог закона. 
Члан 176.
Порески биланс за период од 1. јануара до 30. јуна 2001. године, саставиће се 
у складу са прописима који су важили до дана почетка примене овог закона. 

Порески биланс из става 1. овог члана подноси се надлежном пореском органу до 
15. јула 2001. године. 
Члан 177.
Обвезник који је до дана ступања на снагу овог закона стекао право на пореско 
ослобођење по основу новоосноване радње или право на пореску олакшицу по основу 
улагања страног капитала, у складу са законом из члана 173. став 1. овог закона, 
има право да користи то ослобођење, односно олакшицу до истека рока до кога је 
утврђена. 
Члан 178.
Годишњи порез на доходак грађана за 2001. годину утврђује се и плаћа по 
одредбама овог закона, с тим што ће се прописани износи из члана 87. ст. 1. и 2, 
члана 88. став 1. и члана 89. став 1. овог закона ускладити са процентом раста, 
односно смањења зарада за период од ступања на снагу овог закона до 31. децембра 
2001. године. 
Члан 179.
За период од 1. јануара 1999. године до дана почетка примене овог закона, на 
камату по основу девизне штедње претворене, без пристанка улагача, у орочени 
депозит код овлашћене банке, који представља јавни дуг државе, у складу са 
законом који уређује измирење обавеза по основу девизне штедње грађана, не плаћа 
се порез на приходе од капитала. 
Члан 180.
Овај закон ступа на снагу осмог дана од дана објављивања у "Службеном 
гласнику Републике Србије", а примењиваће се од 1. јула 2001. године, осим 
одредаба о порезу на зараде и друге приходе које се примењују од 1. јуна 2001. 
године и члана 123. који се примењује од дана ступања на снагу овог Закона. 

ОДРЕДБЕ КОЈЕ НИСУ УНЕТЕ У "ПРЕЧИШЋЕН ТЕКСТ” ЗАКОНА 
Закон о изменама и допунама Закона о порезу на доходак грађана: "Службени 
гласник РС", број  80/2002-27 
Члан 16.
Одредбе члана 13. став 1. и члана 14. овог закона примењују се код утврђивања 
годишњег пореза на доходак грађана за 2002. годину.  
Члан 17.
Овај закон ступа на снагу осмог дана од дана објављивања у "Службеном 
гласнику Републике Србије", а примењиваће се од 1. јануара 2003. године, осим 
чл. 3. и 9. који се примењују од дана ступања на снагу овог закона. 


Закон о изменама и допунама Закона о порезу на доходак грађана:"Службени 
гласник РС", број 135/2004-44 
Члан 70.
За 2004. и 2005. годину не утврђује се и не плаћа порез на приходе од 
пољопривреде и шумарства на катастарски приход.  
 Члан 71.
Обавеза пореза по коначном обрачуну за 2004. годину за обвезнике на приходе 
од самосталне делатности и на приходе од пољопривреде и шумарства који порез 
плаћају на опорезиву добит, утврђује се у складу са прописима који су важили до 
дана почетка примене овог закона.  
Порески биланс за 2004. годину, обвезници из става 1. овог члана саставиће у 
складу са прописима који су важили до дана почетка примене овог закона. 


Члан 72.
На утврђивање и плаћање годишњег пореза на доходак грађана остварен у 2004. 
години примењују се одредбе овог закона.  
Члан 73.
Овај закон ступа на снагу наредног дана од дана објављивања у "Службеном 
гласнику Републике Србије", а примењује се од 1. јануара 2005. године. 


Закон о изменама и допунама Закона о порезу на доходак грађана:"Службени 
гласник РС", број 62/2006-3 
Члан 33.
Послодавац који на дан ступања на снагу овог закона исплаћује зараду, односно 
плату, дужан је да Пореској управи према месту свог седишта, на обрасцу 
из члана 
29. овог закона, поднесе пријаву за упис у регистар из тог члана, најкасније до 
30. новембра 2006. године.  
*Службени гласник РС, број 65/2006  
Члан 34.
Новчаном казном од 100.000 до 1.000.000 динара казниће се за прекршај 
послодавац - правно лице ако у року из члана 33. овог закона не поднесе пријаву 
за упис у регистар из тог члана.  
За радње из става 1. овог члана казниће се одговорно лице у правном лицу 
новчаном казном од 5.000 до 50.000 динара.  
За радње из става 1. овог члана казниће се одговорно лице у државном органу и 
органу локалне самоуправе новчаном казном од 5.000 до 50.000 динара. 


За радње из става 1. овог члана казниће се предузетник новчаном казном од 
50.000 до 500.000 динара.  
*Службени гласник РС, број 65/2006  
Члан 35.
Порез на зараде које су остварене закључно за месец новембар 2006. године, 
обрачунава се и плаћа у складу са прописима који су важили до дана почетка 
примене овог закона.  
Послодавци који су до дана почетка примене овог закона извршили исплату дела 
зараде за месец децембар 2006. године и платили порез на зараде, а после почетка 
примене овог закона врше исплату другог дела или коначну исплату зараде за тај 
месец, обрачун и плаћање пореза на зараде код коначне исплате врше у складу са 
овим законом.  
Члан 36.
Повластицу из чл. 9. и 10. закона може да оствари послодавац који на дан 1. 
септембра 2006. године има најмање исти број запослених као и на дан ступања на 
снагу овог закона.  
Члан 37.
За 2006. и 2007. годину не утврђује се и не плаћа порез на приходе од 
пољопривреде и шумарства на катастарски приход.  
Члан 38.
На утврђивање и плаћање годишњег пореза на доходак грађана остварен у 2006. 
години примењују се одредбе овог закона.  
Члан 39.
Прво усклађивање динарских износа, сагласно члану 3. овог закона, извршиће се 
у јануару 2008. године.  
Изузетно од става 1. овог члана, прво усклађивање динарских износа из члана 
5. и члана 26. овог закона, извршиће се у јануару 2007. године, за период од 
првог дана наредног месеца од дана ступања на снагу овог закона до 31. децембра 
2006. године.  
Усклађени динарски износи из става 2. овог члана примењују се од првог дана 
наредног месеца по објављивању тих износа.  
Члан 40.
Прописи за извршавање овог закона донеће се најкасније до 31. децембра 2006. 
године.  
Члан 41.
Овај закон примењиваће се од 1. јануара 2007. године, осим члана 1, став 9. у 
делу који се односи на ПДВ надокнаду, као и одредаба чл. 4. и 8, који ће се 
примењивати од дана ступања на снагу овог закона и чл. 2, 9. и 10, који ће се 
примењивати од 1. септембра 2006. године.  
Члан 42.
Овај закон ступа на снагу осмог дана од дана објављивања у "Службеном 
гласнику Републике Србије”.  
 
Закон о изменама и допунама Закона о порезу на доходак грађана: "Службени 
гласник РС", број 31/2009-89
Члан 16.
За 2010. годину не утврђује се и не плаћа порез на приходе од пољопривреде и 
шумарства на катастарски приход.
 Члан 17.
Додатна примања странца резидента, запосленог код резидентног лица или у 
сталној пословној јединици нерезидентног лица, која су исплаћена до дана ступања 
на снагу овог закона, ослобођена су од пореза на зараду у складу са прописима 
који су важили до дана ступања на снагу овог закона.  
Примања физичког лица – странца резидента из става 1. овог члана, која су 
исплаћена после ступања на снагу овог закона, рачунаће се у доходак из члана 87. 
став 7. Закона о порезу на доходак грађана ("Службени гласник РС”, бр. 24/01, 
80/02, 80/02 – др. закон, 135/04, 62/06 и 65/06 – исправка) за утврђивање 
годишњег пореза на доходак грађана.
Члан 18.
Овај закон ступа на снагу осмог дана од дана објављивања у "Службеном 
гласнику Републике Србије”.
Закон о изменама и допунама Закона о порезу на доходак грађана: "Службени 
гласник РС", број 18/2010-45
Члан 18.
За 2011. годину не утврђује се и не плаћа порез на приходе од пољопривреде и 
шумарства на катастарски приход.
 Члан 19.
Одредбе овог закона у погледу обавезе утврђивања и плаћања годишњег пореза на 
доходак грађана примењиваће се на доходак остварен у 2010. години.
 Члан 20.
Изузетно, за утврђивање годишњег пореза на доходак грађана за 2009. годину, 
доходак за опорезивање чини разлика између дохотка утврђеног у складу са чланом 
87. ст. 4. до 7. Закона о порезу на доходак грађана ("Службени гласник РС”, бр. 
24/01, 80/02, 80/02 – др. закон, 135/04, 62/06, 65/06 – исправка, 31/09 и 44/09) 
и неопорезивог износа из става 1, односно става 2. тог члана, умањена за износ 
привременог смањења плата, односно зарада, нето накнада и других примања 
физичког лица – обвезника годишњег пореза на доходак грађана, сагласно Закону о 
привременом смањењу плата, односно зарада, нето накнада и других примања у 
државној администрацији и јавном сектору ("Службени гласник РС”, број 31/09).
Изузетно, обвезник годишњег пореза на доходак грађана за 2009. годину дужан 
је да за остварени доходак у тој години поднесе пореску пријаву за утврђивање 
годишњег пореза на доходак грађана, најкасније до 15. априла 2010. године.
 Члан 21.
Физичка лица из члана 3. овог закона која на дан 1. јануара 2010. године 
имају статус обвезника пореза на додату вредност у складу са законом којим се 
уређује порез на додату вредност, осим лица која су већ обвезници пореза на 
приходе од самосталне делатности према Закону о порезу на доходак грађана 
("Службени гласник РС”, бр. 24/01, 80/02, 80/02 – др. закон, 135/04, 62/06, 
65/06 – исправка, 31/09 и 44/09), дужна су да надлежном пореском органу поднесу 
пореску пријаву за утврђивање пореза на приходе од самосталне делатности, 
најкасније у року од 90 дана од дана ступања на снагу овог закона.
 Члан 22.
По одредбама овог закона вршиће се утврђивање, обрачунавање и плаћање пореске 
обавезе по основу порескоправних односа који настану од 1. јануара 2010. године, 
а у вези су са самосталном делатношћу и годишњим порезом на доходак грађана, 
сходно одредбама чл. 3, 4, 11, 12, 13, 15, 19. и 21. овог закона.
 Члан 23.
Овај закон ступа на снагу наредног дана од дана објављивања у "Службеном 
гласнику Републике Србије”.
Закон о изменама и допунама Закона о порезу на доходак грађана: "Службени 
гласник РС", број 50/2011-6
 Члан 12.
За 2012. годину не утврђује се и не плаћа порез на приходе од пољопривреде и 
шумарства на катастарски приход.
 Члан 13.
Овај закон ступа на снагу осмог дана од дана објављивања у "Службеном 
гласнику Републике Србије”.
Закон о изменама и допунама Закона о порезу на доходак грађана: "Службени 
гласник РС", број 93/2012-16
Члан 12.
Капитални добитак, сагласно члану 4. овог закона, не утврђује се и не плаћа 
на приход остварен од дана ступања на снагу овог закона по основу преноса уз 
накнаду права, удела или хартија од вредности које је обвезник пре продаје држао 
у свом портфељу непрекидно најмање десет година у који период се рачуна и време 
до дана ступања на снагу овог закона.
Члан 13.
За 2013. годину не утврђује се и не плаћа порез на приходе од пољопривреде и 
шумарства на катастарски приход.
 Члан 14.
Овај закон ступа на снагу осмог дана од дана објављивања у „Службеном 
гласнику Републике Србије”.
Закон о изменама и допунама Закона о порезу на доходак грађана: "Службени 
гласник РС", број  47/2013-18 
Члан 67.
Исплатиоци који су до дана почетка примене овог закона извршили исплату дела 
зараде, односно плате и накнаде зараде, односно плате обрачунавају и плаћају 
порез на зараде у складу са Законом о порезу на доходак грађана („Службени 
гласник РС”, бр. 24/01, 80/02, 80/02 – др. закон, 135/04, 62/06, 65/06 – 
исправка, 31/09, 44/09, 18/10, 50/11, 91/11 – УС, 93/12 и 114/12 – УС) закључно 
са коначном исплатом те зараде, односно плате и накнаде зараде, односно плате. 


Члан 68.
Одредбе овог закона које уређују утврђивање пореза самоопорезивањем 
примењиваће се од 1. јануара 2014. године.  
Изузетно од става 1. овог члана од 1. јула 2013. године утврђивање пореза 
самоопорезивањем може да примени обвезник који порез плаћа на стварни приход од 
самосталне делатности који се определи да почев од 1. јула 2013. године 
исплаћује личну зараду као своје месечно лично примање из члана 22. став 2. овог 
закона и о томе до 1. јула 2013. године писаним путем обавести надлежни порески 
орган.  
Одредбе члана 2. овог закона примењиваће се почев од 1. јануара 2014. године.
Члан 69.
Коначан обрачун пореза на стварне приходе од самосталне делатности за 2013. 
годину врши се у складу са одредбама овог закона.  
Члан 70.
Одредбе овог закона којима се уређује паушално опорезивање примењиваће се на 
утврђивање обавезе почев за 2014. годину, осим одредбе члана 23. став 1. тачка 
4) овог закона која се примењује од дана ступања на снагу овог закона. 


Члан 71.
На утврђивање годишњег пореза на доходак грађана за 2013. годину примењују се 
одредбе овог закона.  
Члан 72.
Прописи за извршавање овог закона донеће се најкасније у року од шест месеци 
од дана ступања на снагу овог закона.
Члан 73.
Овај закон ступа на снагу наредног дана од дана објављивања у „Службеном 
гласнику Републике Србије”.
Закон о изменама и допунама Закона о порезу на доходак грађана: "Службени 
гласник РС", број  108/2013-4
Члан 13.
Предузетник који порез плаћа на стварни приход од самосталне делатности, а 
који се определи да у 2014. години исплаћује личну зараду, дужан је да у писаном 
облику достави обавештење надлежном пореском органу о свом опредељењу да врши 
исплату личне зараде закључно са 31. јануаром 2014. године.
Члан 14.
Одредбе члана 3. ст. 1. и 2. и чл. 5, 6, 8, 9. и 10. овог закона примењиваће 
се од 1. јануара 2014. године.
Члан 15.
Овај закон ступа на снагу наредног дана од дана објављивања у „Службеном 
гласнику Републике Србије”.
Закон о изменама и допунама Закона о порезу на доходак грађана: "Службени 
гласник РС", број  57/2014-3
Члан 3.
Послодавац који је до дана почетка примене овог закона стекао право на 
пореску олакшицу из чл. 21в и 21д Закона о порезу на доходак грађана („Службени 
гласник РС”, бр. 24/01, 80/02, 80/02 – др. закон, 135/04, 62/06, 65/06 – 
исправка, 31/09, 44/09, 18/10, 50/11, 91/11 – УС, 93/12, 114/12 – УС, 47/13, 
48/13 – исправка и 108/13), пореску олакшицу остварује у складу са тим законом.
Члан 4.
Овај закон ступа на снагу осмог дана од дана објављивања у „Службеном 
гласнику Републике Србије”, а примењиваће се од 1. јула 2014. године.
Закон о изменама и допунама Закона о порезу на доходак грађана: "Службени 
гласник РС", број  112/2015-10
Члан 40.
Поступци утврђивања и наплате пореза на капиталне добитке који нису окончани 
до дана ступања на снагу овог закона, окончаће се по одредбама овог закона.
Члан 41.
Послодавац који користи пореску олакшицу из члана 21в Закона о порезу на 
доходак грађана („Службени гласник РС”, бр. 24/01, 80/02, 80/02 – др. закон, 
135/04, 62/06, 65/06 – исправка, 31/09, 44/09, 18/10, 50/11, 91/11 – УС, 93/12, 
114/12 – УС, 47/13, 48/13 – исправка, 108/13, 57/14 и 68/14 – др. закон), за 
одређено новозапослено лице, наставља да користи олакшицу у складу са чланом 7. 
овог закона.
Послодавац који заснује радни однос са новозапосленим лицима од 1. јануара 
2016. године, може да се определи да по основу радног односа са тим лицима 
користи пореску олакшицу из члана 7. или из члана 8. овог закона.
Члан 42.
Овај закон ступа на снагу 1. јануара 2016. године, осим одредаба чл. 1, 16, 
27, 32. и 33. у делу који се односи на опорезивање прихода од непокретности, као 
и чл. 17, 18. и 20. које ће се примењивати од 1. јануара 2017. године.