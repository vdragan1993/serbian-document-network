Редакцијски пречишћен текст
 
 
На основу члана 269. тачка 2) Закона о извршењу кривичних санкција („Службени гласник РС”, број 55/14) и члана 17. став 4. и члана 24. Закона о Влади („Службени гласник РС”, бр. 55/05, 71/05 – исправка, 101/07, 65/08, 16/11, 68/12 – УС, 72/12 – УС и 44/14),
Министар правде доноси
ПРАВИЛНИК
о униформи, ознакама, наоружању, специјалним возилима и другој опреми у Служби за обезбеђење у Управи за извршење кривичних санкција
"Службени гласник РС", бр. 29 од 18. 
				марта 2016, 74 од 2. септембра 2016, 3 од 18. јануара 2017.
I. УВОДНЕ ОДРЕДБЕ
Предмет правилника
Члан 1.
Овим правилником уређују се врсте униформи припадника Службе за обезбеђење (у даљем тексту: припадници Службe) и њени саставни делови; изглед, боје и рокови замене униформе; задужење, раздужење, замена, евиденције и рачунање рокова трајања униформе; време и начин ношења униформе; ознаке припадности и звања у Служби; врсте наоружања, опреме и планирање; задужење односно раздужење наоружањем и опремом; ношење и руковање оружјем; чување наоружања и опреме; евиденције наоружања и опреме, као и друге обавезе и одговорности припадника Службе.
Значење одређених појмова у смислу овог правилника
Члан 2.
У смислу овог правилника, наведени појмови имају следеће значење:
Униформа и ознаке звања су службена обележја припадника Службе и носе се приликом обављања послова и задатака одређених Законом о извршењу кривичних санкција (у даљем тексту: закон).
Наоружањем у смислу овог правилника сматра се основно и посебно наоружање са припадајућом муницијом.
Опремом у смислу овог правилника сматра се основна и посебна опрема коју користе припадници Службе ради обављања службених задатака прописаних законом.
Инсталирана опрема у смислу овог правилника је опрема која је инсталирана у заводу, а користи се за одржавање реда и дисциплине у циљу очувања безбедности. 
Специјална моторна возила у смислу овог правилника су моторна возила за превоз лица лишених слободе, која су опремљена уређајима за давање посебних звучних и светлосних сигнала, прописаном вентилацијом, осветљењем и инсталираном опремом (видео надзор).
II. УНИФОРМА И ОЗНАКЕ
1. Врсте униформи и њихови саставни делови
Униформа
Члан 3.
Униформа је једнообразна и чини саставни део опреме припадника Службе.
Приликом прослава државних празника, обележавања датума и догађаја значајних за Управу, у другим свечаним и пригодним приликама од посебног значаја и радним посетама, свечану униформу може носити директор Управе и други запослени на руководећим местима у Управи и заводима за извршење кривичних санкција (у даљем тексту: завод); управници и заменици управника завода, а по одлуци директора. 
Поред свечане униформе, лица из 
				става 2. овог члана, у другим ситуацијама могу носити и радну 
				униформу, а по одлуци директора.
Униформа, у смислу овог правилника, састављена je од прописаних делова.
Униформа и ознаке звања су службена обележја припадника Службе и носе се приликом обављања послова и задатака одређених законом.
*Службени гласник РС, број 3/2017
Члан 4.
Униформа се користи као радна, интервентна и свечана униформа.
Радна униформа се користи приликом обављања свакодневних послова и задатака.
Интервентну униформу користе припадници Службе распоређени у групе за интервенције, док траје интервенција и у време обуке интервентне групе. 
Свечану униформу припадници Службе користе приликом значајних датума за Управу или завод, поводом свечаности промовисања припадника Службе у звања, одласка у пензију или сахране припадника Службе, поводом других свечаности, за време државних празника, као и у другим приликама од посебног значаја, по одлуци директора Управе.
Униформа из става 1. овог члана својим деловима и саставом материјала прилагођена је летњем и зимском периоду.
У случајевима прописаним овим правилником, припадник Службе носи и допунске делове униформе.
Делови униформе према намени
Члан 5.
Радну униформу припадника и припадница Службе у зимском периоду чине: качкет, кошуља дугих рукава, панталоне, џемпер, шал, подкапа, чарапе доколенице, кожне рукавице, полудубоке ципеле, опасач и каиш за панталоне, јакна са скидајућим улошком и мантил за кишу.
Радну униформу припадника и припадница Службе у летњем периоду чине: качкет, кошуља кратких рукава, мајица кратких рукава, мајица кратких рукава са крагном, панталоне, чарапе доколенице, плитке ципеле, полудубоке ципеле, опасач и каиш за панталоне и јакна. 
Интервентну униформу припадника и припадница Службе сачињава: качкет, комбинезон (зимско-летња варијанта), мајица кратких рукава, мајица дугих рукава, полудубоке ципеле и опасач. 
Свечану униформу припадника Службе чине: шапка, кошуља, блуза, панталоне, кравата и рукавице, чарапе доколенице, плитке ципеле и мантил са улошком,
Свечану униформу припадница Службе чине: шешир, кошуља, блуза, сукња, машна и рукавице, унихоп чарапе, плитке ципеле и мантил са улошком.
2. Изглед, боје и рокови замене униформе
Радна униформа припадника Службе за зимски период
Члан 6.
Радна униформа припадника Службе за 
				зимски период састоји се од следећих делова:
1) качкета класичног кроја, који се 
				израђује од тањег материјала. Рок трајања качкета је 24 месеца;
2) кошуље дугих рукава, класичног 
				кроја, од прикладног материјала са кошуљарском крагном. На 
				кошуљи се налазе еполете на које се стављају ознаке звања, као и 
				ојачани отвори за значку са идентификационим бројем, на левој 
				страни груди. Рок трајања кошуље је 12 месеци;
3) панталона које су израђене од 
				прикладног материјала, класичног кроја са по једном фалтом с 
				леве и десне стране у струку и косим џеповима на предњој страни. 
				На задњој страни панталона, с десне стране, налази се један 
				паспул џеп са патном која се закопчава са унутрашње стране. Рок 
				трајања панталона је 24 месеца;
4) џемпера који је класичног кроја, 
				ширине и дужине, са „ве” изрезом и ојачањима на рукавима и 
				раменима. На џемперу се налазе еполете на које се стављају 
				ознаке звања, као и ојачани отвори за значку са идентификационим 
				бројем, на левој страни груди. Рок трајања џемпера је 24 месеца;
5) шалa који je плетен, тамно плаве 
				боје. Рок трајања шала је 24 месеца;
6) подкапе која је класичног кроја од 
				прикладног материјала, која се користи у зимском периоду. Рок 
				трајања подкапе је 24 месеца;
7) чарапa које су класичне, допиру до 
				колена, од прикладног материјала. Рок трајања чарапа је 12 
				месеци;
8) рукавицa које су класичног кроја, 
				од прикладног материјала. Рок трајања рукавица је 60 месеци;
9) полудубоких ципела са горњиштем од 
				коже са полусјајем, са ојачањима на пети и прстима улошком, и 
				термо улошком. Рок трајања ципела је 24 месеца;
10) опасача који је од коже, са 
				спојницом за закопчавање, постављеног танком кожом, и на њему се 
				налазе кожна футрола за пиштољ, лисице, средство везе, резервни 
				оквир, батеријска лампа и хемијски спреј, као и три гајке исте 
				боје и од истог материјала, које служе за ношење делова опреме. 
				Рок трајања опасача је 60 месеци;
11) каиша за панталоне који је од 
				коже, са класичним закопчавањем. Рок трајања каиша је 60 месеци;
12) јакне која је са скидајућим 
				улошком, израђена је од прикладног материјала. Дужина јакне је 
				испод струка, односно до горњих делова џепова панталона. Доњи 
				део јакне, као и доњи део рукава, израђени су од лајсне која је 
				од исте тканине и боје као јакна. Јакна је равног кроја и 
				закопчава се патент затварачем. На предњој страни, испод груди, 
				налазе се патне. Испод патни у бочној страни џепа налази се 
				отвор за додатне џепове. Патне се не закопчавају. На доњем делу 
				јакне, са леве и десне стране, у правцу џепова панталона налазе 
				се патент затварачи, до висине струка. У бочним шавовима јакне 
				налазе се паспули испод којих су ушивени затварачи са два кључа, 
				због лакшег коришћења опреме на опасачу. На јакни се налазе 
				еполете на које се стављају ознаке звања, као и ојачани отвори 
				за значку са идентификационим бројем, на левој страни груди. Рок 
				трајања јакне са скидајућим улошком је 24 месеца;
13) мантила за кишу који је класичног 
				кроја, израђен од водоодбојног прикладног материјала. 
				Закопчавање је једноредно-скривено. Мантил, на средини задњег 
				доњег дела, има шлиц преклоп. У висини струка налазе се отвори 
				за руке, због лакше манипулације са оружјем. Мантил допире до 
				половине листова ногу. Еполете су једним крајем ушивене за 
				орукавље, а другим крајем су причвршћене поред оковратника 
				дугметом тамноплаве боје. На еполете се стављају ознаке звања. 
				Рок трајања мантила за кишу је 60 месеци.
*Службени гласник РС, број 74/2016
Радна униформа припадника Службе за летњи период
Члан 7.
Радна униформа припадника Службе за 
				летњи период састоји се од следећих делова:
1) качкета класичног кроја, који се 
				израђује од тањег материјала. Рок трајања качкета је 24 месеца;
2) кошуље кратких рукава, од 
				прикладног материјала, класичног кроја, са кошуљарском крагном. 
				На кошуљи са предње стране, у висини груди, налазе се два џепа 
				са фалтом на средини и патном. Рукави на кошуљи су са 
				манжетнама, дужине до почетка надлактице. Кошуља се закопчава 
				дугмадима плаве боје. На кошуљи се налазе еполете на које се 
				стављају ознаке звања, као и ојачани отвори за значку са 
				идентификационим бројем, на левој страни груди. Рок трајања 
				кошуље кратких рукава је 12 месеци;
3) мајице кратких рукава, класичног 
				кроја, од природног материјала. Рок трајања мајице је 12 месеци;
4) мајице кратких рукава са крагном, и 
				израђена је од природног материјала. На левој страни груди 
				нашива се ознака службе од платна, 
				а на десној страни је ушивена чичак трака за ознаку звања, на 
				левом рукаву нашивена трака за ознаку Управе за извршење 
				кривичних санкција;
5) панталона које су класичног кроја, 
				израђене од прикладног материјала, са по једном фалтом, с леве и 
				десне стране у струку, и косим џеповима на предњој страни. На 
				задњој страни панталона, с десне стране, налази се један паспул 
				џеп са патном који се закопчава са унутрашње стране. Рок трајања 
				панталона је 24 месеца;
6) чарапа које су класичне, допиру до 
				половине листа, од прикладног материјала. Рок трајања чарапа је 
				12 месеци;
7) плитких ципела које су стандардне, 
				са горњиштем од коже, са полусјајем, ојачањима на пети и прстима 
				и улошком. Рок трајања ципела је 24 месеца;
8) полудубоких ципела које су са 
				горњиштем од коже са полусјајем, са ојачањима на пети и прстима 
				улошком, и термо улошком. Рок трајања ципела је 24 месеца;
9) опасача који је од коже, са 
				спојницом за закопчавање, и постављеног танком кожом и на њему 
				се налазе кожна футрола за пиштољ, лисице, средство везе, 
				резервни оквир, батеријска лампа и хемијски спреј, као и три 
				гајке исте боје и од истог материјала, које служе за ношење 
				делова опреме. Рок трајања опасача је 60 месеци;
10) каиша за панталоне који је од коже 
				са класичним закопчавањем. Рок трајања каиша је 36 месеци;
11) јакне која је израђена од 
				прикладног материјала. Дужина јакне је испод струка, односно до 
				горњих делова џепова панталона. Доњи део јакне, као и доњи део 
				рукава, израђени су од лајсне која је од исте тканине и боје као 
				јакна. Јакна је равног кроја и закопчава се патент затварачем. 
				На предњој страни, у висини груди, налазе се патне. Испод патни 
				у бочној страни џепа налази се отвор за додатне џепове, патне се 
				не закопчавају. У бочним шавовима јакне налазе се паспули испод 
				којих су ушивени затварачи са два кључа, због лакшег коришћења 
				опреме на опасачу. На јакни се налазе еполете на које се 
				стављају ознаке звања, као и ојачани отвори за значку са 
				идентификационим бројем, на левој страни груди. Рок трајања 
				јакне је 24 месеца.
*Службени гласник РС, број 74/2016
**Службени гласник РС, број 3/2017
Радна униформа припадница Службе за зимски период
Члан 8.
Радна униформа припадница Службе за 
				зимски период састоји се од следећих делова:
1) качкета који је класичног облика, и 
				израђује се од тањег материјала. Рок трајања качкета је 24 
				месеца;
2) кошуље дугих рукава, класичног 
				кроја, од прикладног материјала са кошуљарском крагном. На 
				кошуљи се налазе еполете на које се стављају ознаке звања, као и 
				ојачани отвори за значку са идентификационим бројем, на левој 
				страни груди. Рок трајања кошуље је 12 месеци;
3) панталона које су класичног кроја 
				од прикладног материјала. На боковима, с једне и друге стране, 
				прошивен је ластиш. На задњој десној страни формиран је џеп. Рок 
				трајања панталона је 24 месеца;
4) џемпера који је класичног кроја од 
				прикладног материјала, ширине и дужине, са „ве” изрезом и 
				ојачањима на рукавима и раменима. На џемперу се налазе еполете 
				на које се стављају ознаке звања, као и ојачани отвори за значку 
				са идентификационим бројем, на левој страни груди. Рок трајања 
				џемпера је 24 месеца;
5) шала који је плетен, службене боје: 
				тегет-тамно плави. Рок трајања шала је 24 месеца;
6) подкапе која је уобичајеног кроја 
				од прикладног материјала, која се користи у зимском периоду. Рок 
				трајања подкапе је 24 месеца;
7) чарапа које су класичне, допиру до 
				колена, од прикладног материјала. Рок трајања чарапа је 12 
				месеци;
8) рукавица које су класичног кроја, 
				од прикладног материјала. Рок трајања рукавица је 60 месеци;
9) полудубоких ципела које су са 
				нашивеним глежњацима за 10 cm изнад чланака, са горњиштем од 
				коже са полусјајем, са ојачањима на пети и прстима, и термо 
				улошком. Рок трајања ципела је 24 месеца;
10) опасача који је од коже, са 
				спојницом за закопчавање, и постављеног танком кожом, и на њему 
				се налазе кожна футрола за пиштољ, лисице, средство везе, 
				резервни оквир, батеријска лампа и хемијски спреј, као и три 
				гајке исте боје и од истог материјала, које служе за ношење 
				делова опреме. Рок трајања опасача је 60 месеци;
11) каиша за панталоне који је од 
				коже, са класичним закопчавањем. Рок трајања каиша је 36 месеци;
12) јакне са скидајућим улошком која 
				је од прикладног материјала. Дужина јакне је испод струка, 
				односно до горњих делова џепова панталона. Доњи део јакне, као и 
				доњи део рукава, израђени су од лајсне која је од исте тканине и 
				боје као јакна. Јакна је равног кроја и закопчава се патент 
				затварачем. На предњој страни, испод груди, налазе се патне. 
				Испод патни у бочној страни џепа налази се отвор за додатне 
				џепове, а патне се не закопчавају. У бочним шавовима јакне 
				налазе се паспули испод којих су ушивени затварачи са два кључа, 
				због лакшег коришћења опреме на опасачу. На јакни се налазе 
				еполете на које се стављају ознаке звања, као и ојачани отвори 
				за значку са идентификационим бројем, на левој страни груди. Рок 
				трајања јакне је 24 месеца;
13) мантила за кишу који је класичног 
				кроја, израђен од водоодбојног материјала. Закопчавање је 
				једноредно-скривено. Мантил, на средини задњег доњег дела, има 
				шлиц преклоп. У висини струка налазе се отвори за руке, због 
				лакше манипулације са оружјем. Мантил допире до половине листова 
				ногу. Еполете су једним крајем ушивене за орукавље, а другим 
				крајем су причвршћене поред оковратника дугметом тамноплаве 
				боје. На еполете се стављају ознаке звања. Рок трајања мантила 
				је 60 месеци.
*Службени гласник РС, број 74/2016
Радна униформа припадница Службе за летњи период
Члан 9.
Радна униформа припадница службе за 
				летњи период састоји се од следећих делова:
1) качкета који је класичног кроја, 
				израђује се од тањег материјала. Рок трајања качкета је 24 
				месеца;
2) кошуље кратких рукава, која је од 
				прикладног материјала, класичног кроја, са кошуљарском крагном. 
				На кошуљи са предње стране, у висини груди, налазе се два џепа 
				са фалтом на средини и патном. Рукави на кошуљи су са 
				манжетнама, дужине до почетка надлактице. Кошуља се закопчава 
				дугмадима плаве боје. На кошуљи се налазе еполете, на које се 
				стављају ознаке звања, као и ојачани отвори за значку са 
				идентификационим бројем, на левој страни груди. Рок трајања 
				кошуље је 12 месеци;
3) мајицe кратких рукава, класичног 
				кроја од природног материјала. Рок трајања мајице је 12 месеци;
4) мајице кратких рукава са крагном, 
				од природног материјала. На левој страни груди 
				нашива се ознака службе од платна, на десној 
				страни ушивена чичак трака за ознаку звања, на левом рукаву 
				нашивена трака за ознаку Управе за извршење кривичних санкција;
5) панталона које су класичног кроја, 
				од прикладног материјала. На боковима, с једне и друге стране, 
				прошивен је ластиш. На задњој десној страни формиран је џеп. Рок 
				трајања панталона је 24 месеца;
6) чарапа које су класичне, допиру до 
				половине листа, од прикладног материјала. Рок трајања чарапа је 
				12 месеци;
7) плитких ципела које су стандардне, 
				са горњиштем од коже, са полусјајем, ојачањима на пети и 
				прстима, и улошком. Рок трајања ципела је 24 месеца;
8) полудубоких ципела које су са 
				горњиштем и од коже са полусјајем, са ојачањима на пети и 
				прстима, и улошком. Рок трајања ципела је 24 месеца;
9) опасача који је од коже, са 
				спојницом за закопчавање, постављеног танком кожом, а на њему се 
				налазе кожна футрола за пиштољ, лисице, средство везе, резервни 
				оквир, батеријска лампа и хемијски спреј, као и три гајке исте 
				боје и од истог материјала, које служе за ношење делова опреме. 
				Рок трајања опасача је 60 месеци;
10) каиша за панталоне који је од 
				коже, са класичним закопчавањем. Рок трајања каиша је 36 месеци;
11) јакне са скидајућим улошком која 
				је израђена од прикладног материјала. Дужина јакне је испод 
				струка, односно до горњих делова џепова панталона. Доњи део 
				јакне, као и доњи део рукава, израђени су од лајсне која је од 
				исте тканина и боје као јакна. Јакна је равног кроја и закопчава 
				се патент затварачем. На предњој страни, у висини груди, налазе 
				се патне. Испод патни у бочној страни џепа налази се отвор за 
				додатне џепове, а патне се не закопчавају. У бочним шавовима 
				јакне налазе се паспули испод којих су ушивени затварачи са два 
				кључа, због лакшег коришћења опреме на опасачу. На јакни се 
				налазе еполете на које се стављају ознаке звања, као и ојачани 
				отвори за значку са идентификационим бројем, на левој страни 
				груди. Рок трајања јакне је 24 месеца.
*Службени гласник РС, број 74/2016
**Службени гласник РС, број 3/2017
Интервентна униформа припадника Службе
Члан 10.
Интервентна униформа припадника и 
				припадница Службе се састоји од следећих делова:
1) качкета који је класичног кроја, 
				израђује се од тањег материјала. Рок трајања качкета је 24 
				месеца;
2) комбинезона који је (зимско-летња 
				варијанта) класичног кроја. Рок трајања комбинезона је 24 
				месеца;
3) мајице кратких рукава, класичног 
				кроја, израђене од природног материјала. Рок трајања мајице 
				кратких рукава је 12 месеци;
4) мајице дугих рукава, класичног 
				кроја, израђена од природног материјала. Рок трајања мајице 
				дугих рукава је 12 месеци;
5) полудубоких ципела које су са 
				горњиштем од коже са полусјајем, са ојачањима на пети и прстима, 
				и термо улошком. Рок трајања ципела је 24 месеца;
6) опасача који је од коже, са 
				спојницом за закопчавање, постављеног танком кожом, а на њему се 
				налазе кожна футрола за пиштољ, лисице, средство везе, резервни 
				оквир, батеријска лампа и хемијски спреј, као и три гајке исте 
				боје и од истог материјала, које служе за ношење делова опреме. 
				Рок трајања опасача је 60 месеци.
*Службени гласник РС, број 74/2016
Свечана униформа припадника Службе 
Члан 11.
Свечана униформа припадника Службе 
				састоји се из следећих делова:
1) шапке за припаднике Службе која је 
				класичног кроја. Рок трајања је 24 месеца;
2) кошуље која је беле боје, класичног 
				кроја, прикладног материјала. Рок трајања је 24 месеца;
3) блузе која је израђена од 
				прикладног материјала, има ревере и струкирана је. Рукав је 
				дугачак и закопчавање је једноредно са четири дугмета тамно 
				плаве боје. Са леве и десне стране блузе, у висини груди, 
				нашивени су џепови са фалтом по средини и имају патне. На доњем 
				делу блузе, налази се по један џеп са патном који се закопчава 
				дугмадима тамноплаве боје. Блуза има еполете. Еполете су једним 
				крајем ушивене за орукавље, а другим крајем се закопчавају поред 
				оковратника дугмадима тамноплаве боје. На еполете се стављају 
				ознаке звања у Служби. Изнад горњег левог џепа налазе се ојачани 
				отвори за значку са идентификационим бројем. Блуза има шлиц 
				преклоп на средини леђног дела. Са унутрашње леве стране, у 
				висини груди, налази се паспул џеп. Рок трајања је 24 месеца;
4) панталона које су класичног кроја, 
				израђене су од истог материјала као и блуза. Ногавице са стране 
				имају ушивен егализир светлоплаве боје. Рок трајања је 24 
				месеца;
5) кравате која је класична, чвор 
				ушивен, има гумицу и регулатор подешен за закопчавање. Рок 
				трајања кравате је 24 месеца;
6) рукавица које су од белог платна, 
				класичног кроја. Рок трајања рукавица је 60 месеци;
7) чарапа које су класичне, допиру до 
				колена, од прикладног материјала. Рок трајања чарапа је 12 
				месеци;
8) плитких ципела које су елегантног 
				кроја, са горњиштем од коже са сјајем и улошком. Рок трајања 
				ципела је 24 месеца;
9) мантила са улошком који је 
				класичног кроја тамноплаве боје, уложак је подешен за скидање, а 
				појас је урађен од истог материјала као и мантил. Закопчавање је 
				дворедно са три реда дугмади. Ревери на мантилу су сразмерни у 
				односу на величину мантила. Мантил, на средини задњег доњег 
				дела, има шлиц преклоп. Испод струка на куковима, са обе стране, 
				налазе се џеп лајсне. Мантил се опасује каишем са шналом. Мантил 
				допире до половине листова ногу. Еполете су једним крајем 
				ушивене за орукавље, а другим крајем су причвршћене поред 
				оковратника, дугметом тамноплаве боје. На еполете се стављају 
				ознаке звања. Рок трајања је 24 месеца.
*Службени гласник РС, број 74/2016
Свечана униформа припадница Службе 
Члан 12.
Свечана униформа припадница Службе 
				састоји се из следећих делова:
1) шешира припадница службе који је 
				класичног кроја. Рок трајања је 24 месеца;
2) кошуље која је беле боје, класичног 
				кроја. Рок трајања је 24 месеца;
3) блузе која је израђена од 
				прикладног материјала, има ревере и струкирана је. Рукав је 
				дугачак и закопчавање је једноредно са четири дугмета тамно 
				плаве боје. Са леве и десне стране блузе, у висини груди 
				нашивени су џепови са фалтом по средини и имају патне. На доњем 
				делу блузе, налази се по један џеп са патном који се закопчава 
				дугмадима тамноплаве боје. Блуза има еполете. Еполете су једним 
				крајем ушивене за орукавље, а другим крајем се закопчавају поред 
				оковратника дугмадима тамноплаве боје. На еполете се стављају 
				ознаке звања у Служби. Изнад горњег левог џепа налазе се ојачани 
				отвори за значку са идентификационим бројем. Блуза има два шлиц 
				преклопа на леђном делу. Са унутрашње леве стране, у висини 
				груди, налази се паспул џеп. Рок трајања је 24 месеца;
4) сукње која је класичног кроја, у 
				висини колена, рађене од истог материјала као и блуза. Рок 
				трајања је 24 месеца;
5) машне која је класична, чвор 
				ушивен, има гумицу и регулатор подешен за закопчавање. Рок 
				трајања је 24 месеца;
6) рукавица које су од белог 
				прикладног материјала, класичног кроја. Рок трајања рукавица је 
				60 месеци;
7) унихоп чарапа које су за 
				једнократну употребу, у боји коже;
8) плитких ципела које су елегантног 
				кроја, са горњиштем од коже са сјајем и улошком. Рок трајања 
				ципела је 24 месеца;
9) мантила са улошком који је 
				класичног кроја тамноплаве боје, који има уложак подешен за 
				скидање и појас урађен од истог материјала као и мантил. 
				Закопчавање је дворедно са три реда дугмади. Ревери на мантилу 
				су сразмерни у односу на величину мантила. Мантил, на средини 
				задњег доњег дела, има шлиц преклоп. Испод струка на куковима, 
				са обе стране, налазе се џеп лајсне. Мантил се опасује каишем са 
				шналом. Мантил допире до половине листова ногу. Еполете су 
				једним крајем ушивене за орукавље, а другим крајем су 
				причвршћене поред оковратника, дугметом тамноплаве боје. На 
				еполете се стављају ознаке звања. Рок трајања је 24 месеца.
*Службени гласник РС, број 74/2016
Допунски делови униформе
Члан 13.
Допунске делове униформе припадника Службе чини спортска опрема. 
Спортску опрему чине: патике, тренерка, мајица, шортс и кимоно. 
Допунски делови униформе додељују се припадницима Службе, приликом обављања практичне обуке из специјалног физичког образовања и борилачких вештина.
Допунски делови униформе дају се на лично задужење и користе се само док припадник Службе обавља радне задатке и активности практичне обуке из специјалног физичког образовања. 
Члан 14.
Шапка, шешир и качкет (у даљем тексту: капа), јакна, мантил за кишу, панталоне, комбинезон, прслук, мантил, блуза, сукња, мајица и кравата су тамно плаве боје.
Кошуље радне униформе су светло плаве боје, а кошуља и рукавице свечане униформе су беле боје.
Делови униформе који се израђују од коже црне су боје.
Директор Управе именује стручно-техничку комисију која одабира материјале и сировински састав за израду униформе, усклађује детаље и прати израду униформе.
Униформа за припаднике Службе шије се по мери према домаћим стандардима. 
3. Задужење, раздужење, замена, евиденције и рачунање рокова трајања униформе
Задужење униформе
Члан 15.
Припадник Службе, по пријему у радни однос, задужује радну униформу, а свечану униформу после положеног стручног испита за звање у Служби и распоређивања на радно место. 
Интервентном униформом задужују се припадници Службе који су распоређени у групу за интервенције. 
Припадници Службе задужују се униформом према прописаним деловима, количини и роковима одговарајуће врсте униформе из овог правилника. 
Раздужење униформе
Члан 16.
Припадник Службе, којем је по било ком основу престао радни однос, дужан је да у року од седам дана, од дана пријема решења о престанку радног односа врати заводу униформу, са свим обележјима, као и саставне делове униформе. 
У случају да припадник Службе из става 1. овог члана врати некомплетну или оштећену униформу, исти је у обавези да надокнади насталу штету. Висина штете утврђује се према општим правилима облигационог права.
Изузетно од става 1. овог члана, породица преминулог припадника Службе може задржати униформу са обележјима. Одлуку о томе доноси директор Управе, на основу писменог захтева чланова породице преминулог припадника Службе. 
Замена униформе и делова униформе
Члан 17.
У случају оштећења или уништења униформе приликом обављања службене радње, припадник Службе може поднети захтев за замену униформе начелнику Службе. Начелник Службе захтев за замену униформе уз образложење прослеђује управнику, одлуку о замени униформе доноси управник завода.
Униформа и делови униформе које припадник Службе оштети, уништи или изгуби, намерно или крајњом непажњом, замениће се уз надокнаду штете. 
Висина штете из става 2. овог члана утврђује се према општим правилима облигационог права. 
Евиденције
Члан 18.
Евиденције о задужењу и раздужењу униформе, роковима и стању залиха, води припадник Службе задужен за наоружање и опрему којег одреди управник завода.
У Служби за опште послове воде се материјално-финансијске евиденције о набавци, задужењу и требовању нове униформе. 
На захтев Управе, заводи су дужни да доставе извештај о стању униформе на задужењу и залихама, као и да искажу потребе за набавком униформе и делова униформе. 
Рачунање рокова трајања униформе
Члан 19.
Рокови трајања делова униформе рачунају се од дана када их припадник Службе задужи. 
4. Време и начин ношења униформе
Обавеза ношења униформе
Члан 20.
Припадник Службе у обавези је да, приликом обављања послова и задатака из своје надлежности, носи униформу са прописаним ознакама звања.
Припадница Службе са видљивом трудноћом обавља послове у цивилном оделу. У овом случају, припадница Службе на видном месту на цивилном оделу носи службену значку. 
Изузетно, припадници Службе могу, по наређењу директора Управе или управника завода, вршити дужност у цивилном оделу, у складу са законом. 
Време ношења 
Члан 21.
Радна униформа прилагођена летњем периоду, по правилу, носи се од 1. маја до 15. октобра, а радна униформа прилагођена зимском периоду, по правилу, од 16. октобра до 30. априла.
Изузетно од става 1. овог члана, на предлог руководиоца Службе управнику завода подноси захтев директору Управе, који зависно од временских прилика, може одредити другачије рокове ношења униформе. 
Свечана униформа се носи по одобрењу директора Управе.
Интервентна униформа се носи по наређењу управника завода или руководиоца Службе, према потреби, уз прилагођавање опреме.
Начин ношења униформе
Члан 22.
Припадник Службе у току вршења послова и задатака на отвореном простору мора на глави да носи одговарајућу капу.
Припадник Службе у току вршења послова и задатака у затвореном простору не мора на глави да носи одговарајућу капу.
Поједини делови униформе носе се на следећи начин:
1) капа, тако да ивица обода иде хоризонтално по линији највећег обима главе;
2) јакна се носи закопчана;
3) кошуља се носи закопчана, увучена у панталоне (сукњу);
4) сукња се носи у висини колена;
5) панталоне се носе тако да доња ивица каиша належе на кук, а руб ногавице досеже горњиште ципеле;
6) у затвореном простору, припадник Службе може обављати послове без јакне, у џемперу, који се носи преко опасача, с тим да ако их више обавља послове на истом простору, морају бити једноoбразно одевени. 
Одржавање
Члан 23.
Припадник Службе је дужан да униформу одржава, чисти и носи уредну на начин предвиђен овим правилником. 
Забране и контрола
Члан 24.
Припаднику Службе је забрањено да мења крој и боју униформе и да уз униформу носи одећу и делове одеће која није предвиђена овим правилником. 
Припадницима Службе забрањено је ношење униформе: ван радног времена; за долазак и одлазак са рада; у случајевима учествовања у јавним окупљањима; у случајевима посећивања других јавних манифестација; за време боловања, годишњег одмора и привременог удаљења са рада. 
Припадник Службе не сме позајмљивати, односно давати на коришћење униформу неовлашћеним лицима.
Контролу стања униформе врши руководилац организационе јединице приликом примопредаје смене у заводу.
Периодичну контролу униформе припадника Службе врши руководилац Службе, најмање два пута годишње и о стању, писменим путем, извештава управника завода.
III. ОЗНАКЕ
Врсте ознака
Члан 25.
Ознаке припадника Службе су: ознаке Службе и ознаке звања у Служби. 
Ознакама Службе сматрају се службена значка са идентификационим бројем, ознака за капу и ознаке за горње делове одеће које означавају припадност Служби.
Ознаке звања означавају звање припадника Службе. 
Ознаке Службе носе се на шапки, шеширу и качкету; рукаву; реверима, а на горњем левом углу кошуље, џемпера, јакне радне и интервентне униформе и блузи свечане униформе, налази се идентификациона значка. 
Ознаке Службе
Члан 26.
Ознака Службе за шапку, шешир и качкет 
				носи се на централном чеоном делу. 
Ознаку на шапци и шеширу чини метални, 
				рељефни облик медаљона, а идентична ознака је извезена на 
				качкету. 
Ознака за шапку и шешир директора 
				Управе састоји се од кружног медаљона црвене боје, у коме је 
				двоглави орао у полету, у мат посребрењу са позлаћеним кљуном и 
				канџама и црвеним штитом на грудима на којима су крст и четири 
				оцила у мат посребрењу; око двоглавог орла је прстен у тамно 
				плавој боји; око медаљона је обавијен позлаћен храстов венац у 
				коме се налази укупно 18 жирева, по девет на свакој страни, од 
				којих је пет на спољашњим и четири на унутрашњим листовима. У 
				доњем делу знака, преко храстовог венца постављене су, преко 
				црног штита са уском позлаћеном ивицом, позлаћене теразије 
				правде са балансним ослонцем у виду мача, позлаћене дршке и 
				сечива метал беле боје окренутог врхом на горе. Позлаћена круна 
				са бисерима, смештена је на горњој ивици ознаке. Димензија 
				ознаке је 61 x 47 mm. (Прилог 1).
Ознака за шапку и шешир запослених у 
				организационим јединицама Управе надлежним за надзор, безбедност 
				и начелника и заменика начелника одељења у седишту Управе, 
				управника завода и заменика управника завода састоји се од 
				кружног медаљона црвене боје, у коме је двоглави орао у полету, 
				у мат посребрењу са позлаћеним кљуном и канџама и црвеним штитом 
				на грудима на којима су крст и четири оцила у мат посребрењу; 
				око двоглавог орла је прстен у тамно плавој боји; око медаљона 
				је обавијен хромиран храстов венац у коме се налази укупно 18 
				жирева, по девет на свакој страни, од којих је пет на спољашњим 
				и четири на унутрашњим листовима. У доњем делу знака, преко 
				храстовог венца постављене су, преко црног штита са уском 
				хромираном ивицом, позлаћене теразије правде са балансним 
				ослонцем у виду мача, позлаћене дршке и сечива метал беле боје 
				окренутог врхом на горе. Позлаћена круна са бисерима, смештена 
				је на горњој ивици ознаке. Димензија ознаке је 61 x 47 mm. 
				(Прилог 1).
Ознака за шапку и шешир припадника 
				Службе за обезбеђење састоји се од кружног медаљона плаве боје, 
				око којег је обавијен храстов венац од патинираног сребрног 
				метала; у венцу се налази укупно 18 жирева по девет на свакој 
				страни венца од којих је пет на спољашњим листовима и четири на 
				унутрашњем листовима венца; простор између венца и медаљона 
				емајлиран је црвено; у доњем делу значке преко венца постављен 
				је црвени штит у коме је сребрни двоглави орао у полету са 
				сребрним крстом на грудима између четири сребрна оцила. 
				Емајлирана златна круна смештена је на горњој ивици ознаке. 
				Медаљон је кружног облика и састоји се од кружног поља тамно 
				плаве боје и светло плавог прстена који окружује то поље; у 
				центру тамно плавог поља постављене су, преко црног штита са 
				уском сребрном ивицом, златне теразије правде са балансним 
				ослонцем у виду сребрног мача златне дршке, окренуте врхом на 
				горе. Димензија значке je 61 x 47 mm (Прилог 1). 
Ознака за рукав израђена је од платна 
				и састављена је из три дела. Централни део ознаке за рукав 
				директора Управе по изгледу је исти као ознака за капу директора 
				Управе, димензија 100 x 80 mm. Централни део ознаке за рукав 
				запослених у организационим јединицама Управе надлежним за 
				надзор, безбедност и начелника и заменика начелника одељења у 
				седишту Управе, управника завода и заменика управника завода по 
				изгледу је исти као ознака за капу запослених у организационим 
				јединицама Управе надлежним за надзор, безбедност и начелника и 
				заменика начелника одељења у седишту Управе, управника завода и 
				заменика управника завода, димензија 100 x 80 mm. Централни део 
				ознаке за рукав припадника Службе за обезбеђење по изгледу је 
				исти као ознака за капу припадника Службе за обезбеђење, 
				димензија 100 x 80 mm. Ознаке за рукав носе се, зашивене на 
				левом рукаву, на средини надлактице. Ивица штита је везена 
				концем црне боје. Ширина ивице је 3 mm. Изнад централне ознаке 
				постављена је тамно плава трака димензија 110 x 16 mm оивичена 
				сребрно белом линијом, ширине 3 mm, на којој је великим словима, 
				сребрно беле боје, извезен натпис – „МИНИСТАРСТВО ПРАВДЕ”. Испод 
				централног дела, на тамноплавој лучној траци димензија 110 x 22 
				mm, оивиченој сребрно белом линијом, ширине 3 mm, је сребрно 
				белим словима извезен натпис – „УПРАВА ЗА ИЗВРШЕЊЕ КРИВИЧНИХ 
				САНКЦИЈА” (Прилог 2).
На реверима свечане униформе на 
				ромбоидној подлози од светло плаве чоје, оивичене сребрним 
				концем носи се ознака са розетом златно-жуте боје. Розета је 
				квадратног, рељефног облика, димензија 12 x 12 mm и има на 
				средини круг у коме се налази мач са тасовима (Прилог 2).
Идентификациона значка и службена 
				значка директора Управе морају бити идентичне изгледом.
Идентификациона значка и службена 
				значка запослених у организационим јединицама Управе надлежним 
				за надзор, безбедност, начелника и заменика начелника одељења у 
				седишту Управе, управника завода и заменика управника завода као 
				и припадника Службе за обезбеђење морају бити идентичне, како 
				изгледом тако и идентификационим бројем.
Приказ изгледа и димензије ознака за 
				шапку, шешир и качкет, рукав и ревер, одштампан је уз овај 
				правилник и чини његов саставни део (Прилог 1 и Прилог 2).
*Службени гласник РС, број 3/2017
Ношење ознака звања
Члан 27.
Припадник Службе, после положеног стручног испита за звање, може носити ознаку звања, само ако је распоређен на одговарајуће радно место у складу са актом о унутрашњем уређењу и систематизацији радних места. 
Ознаке звања
Члан 28.
Подлога ознаке звања израђује се у боји униформе, правоугаоног облика, димензија 62 x 49 милиметара и носи се на нараменицама, ширитима окренута ка рукаву. 
Према звањима, ознаке су: 
1) за командира – на описаној подлози један ширит, ширине 7 mm, и једна розета сребрне боје; 
2) за старијег командира – на описаној подлози један ширит, ширине 7 mm, и две розете сребрне боје;
3) за млађег надзорника – на описаној подлози један ширит, ширине 17 mm, и једна розета сребрне боје;
4) за надзорника – на описаној подлози један ширит златне боје, ширине 17 mm, и две розете златне боје;
5) за млађег заповедника – на описаној подлози два ширита златне боје, ширине 10 mm, и једна розета златне боје;
6) за заповедника – на описаној подлози два ширита златне боје, ширине 10 mm, и две розете златне боје;
7) за старијег заповедника – на описаној подлози два ширита златне боје, ширине 10 mm, и три розете златне боје.
Приправник у Служби носи подлогу ознаке звања са једним ширитом, ширине 7 mm. 
Ширит је сребрно беле боје за звања командир, старији командир и млађи надзорник, а за звања надзорник, млађи заповедник, заповедник и старији заповедник, ширит је златне боје.
Розета за звања командир, старији командир и млађи надзорник је сребрно беле боје, а за звања надзорник, млађи заповедник, заповедник и старији заповедник, розета је златне боје.
Приказ изгледа и димензија ознака звања саставни је део овог правилника (Прилог 3).
IV. НАОРУЖАЊЕ И ОПРЕМА
1. Врсте наоружања, опрема и планирање 
Наоружање
Члан 29.
Наоружање припадника Службе састоји се од ватреног оружја са одговарајућом муницијом и хемијских средстава.
У Посебном одељењу за издржавање казне затвора за кривична дела организованог криминала у казнено-поправном заводу затвореног типа са посебним обезбеђењем, могу се користити и несмртоносна средства. 
Врста и количина наоружања и опреме одређује се према типу завода.
Ватрено оружје
Члан 30.
Ватрено оружје чини: кратко оружје и дуго оружје.
Кратко оружје је оружје чија цев није дужа од 30 cm, а укупна дужина не прелази 60 cm. Оно подразумева:
1) полуаутоматски пиштољ капацитета оквира до 18 метака, калибра до 9 mm;
2) аутоматски пиштољ (аутомат) капацитета оквира до 30 метака, калибра до 9 mm.
Дуго оружје је оружје чија је цев дужа од 30 cm, а укупна дужина није мања од 60 cm. Оно подразумева:
1) полуаутоматску пушку (ПАП);
2) аутоматску пушку, калибра до 7,9 mm;
3) пушку неолучене цеви (сачмара) намењену за испаљивање несмртоносних муницијских патрона (муниције посебне намене 12/70) и смртоносних муницијских патрона калибра 12.
Хемијска средства
Члан 31.
Хемијским средствима сматрају се различите врсте средстава пуњених хемијским материјама, намењеним за привремено-краткотрајно онеспособљавање лица, у условима предвиђеним законом и другим прописима.
Под средствима из става 1. овог члана подразумевају се: 
1) спреј боце пуњене сузавцем; 
2) муниција посебне намене која се користи у складу са прописима којима се уређује примена мера принуде.
Несмртоносна средства
Члан 32.
Несмртоносним средствима сматрају се различите врсте средстава, намењене за привремено-краткотрајно онеспособљавање лица, у условима предвиђеним законом и другим прописима.
Под средствима из става 1. овог члана подразумевају се:
1) електромагнетна (електронична) несмртоносна средства, и то:
(1) електромагнетни пиштољ (тејзер);
(2) електронске пушке;
2) акустичко-оптичка несмртоносна средства, и то: 
(1) шок палица;
(2) шок муниција; 
(3) шок бомба; 
(4) оптичка бомба (флеш бомба);
3) кинетичка несмртоносна средства, и то: 
(1) различите врсте муниције посебне намене;
(2) кинетички непробојни пројектили.
Опрема
Члан 33.
Опрема Службе састоји се од: 
1) личне опреме припадника Службе; 
2) додатне опреме за наоружање;
3) специјалних моторних возила са додатном опремом и уређајима;
4) опреме која је инсталирана или се користи у заводу.
Лична опрема
Члан 34.
Лична опрема састоји се из основне, додатне и посебне опреме.
У основну опрему спадају:
1) униформа, у складу са одредбама овог правилника;
2) опасач са припадајућим додацима;
3) гумена палица са футролом;
4) средства за везивање (лисице металне);
5) ручна лампа са пуњивим батеријама;
6) спреј боце пуњене сузавцем.
У додатну опрему спадају:
1) средства за везивање (лисице за једнократну употребу);
2) средства за везивање (лисице за ноге);
3) кожни каиш за везивање руку и ногу;
4) електро магнетни пиштољ (у Посебном одељењу за издржавање казне затвора за кривична дела организованог криминала у казнено-поправном заводу затвореног типа са посебним обезбеђењем и Посебној притворској јединици);
5) унутрашња футрола (из члана 48. став 5) овог правилника).
У посебну опрему којом се опрема група за интервенцију спадају:
1) интервентни шлем са визиром;
2) заштитни прслук са штитницима за зглобове (потколенице и подлактице);
3) интервентни штит (кратки ручни);
4) опасач са додацима за палицу и заштитну маску;
5) гумена палица (тонфа);
6) средства за везивање за једнократну употребу – пластичне и друге врсте трака за везивање;
7) заштитна маска – фонична;
8) заштитне рукавице (рукавице за заштиту од убода и 
				посекотина);
9) заштитно одело за 
				интервенције и нереде.
*Службени гласник РС, број 74/2016
 
Додатна опрема за наоружање
Члан 35.
Додатну опрему за наоружање чине:
1) механички и оптички нишани;
2) уређаји за ноћно гађање.
Специјална моторна возила
Члан 36.
Служба за обезбеђење користи возила специјалне намене. 
Возила су опремљена средствима везе и уређајима за давање посебних звучних и светлосних сигнала.
Возила за транспорт лица лишених слободе имају одвојен, осигуран простор за смештај лица са уређајима за вентилацију и осветљење. 
У возилу може постојати систем за видео надзор ради контроле лица током транспорта и систем за даљинско праћење возила.
Возила специјалне намене су плаве или плаво беле боје и имају обележја Управе на предњој маски, предњим и задњим вратима.
Изузетно, кад природа задатка то захтева, могу се користити и возила без обележја и посебних уређаја, возила посебне конструкције са заштитом од лаког ватреног оружја, као и амбулантна возила.
Инсталирана опрема
Члан 37.
Опрему која је инсталирана у заводу, а користи се за одржавање реда и дисциплине у циљу очувања безбедности чине:
1) уређаји за видео надзор и периметријску заштиту (аларми за обезбеђење објеката и простора и друге врсте заштите);
2) уређаји за одржавање везе, и то:
(1) радио уређаји,
(2) сателитски уређаји,
(3) интерфонски уређаји;
3) уређаји за откривање и препознавање недозвољених металних предмета и осталих недозвољених супстанци, и то: 
(1) скенер ручног пртљага,
(2) ручни детектор метала,
(3) врата за пролаз лица са интегрисаним детектором метала,
(4) ручни уређај за откривање и препознавање експлозива и других недозвољених супстанци; 
4) уређај за откривање и блокирање сигнала уређаја за комуникацију на даљину;
5) систем хидрантске мреже (шмркови са водом);
6) систем за контролу приступа и идентификацију помоћу биометријских и других читача.
У опрему из става 1. овога члана спадају и кожни каишеви, посебно намењени за везивање лица.
Планирање
Члан 38.
Начелник Службе, у складу са врстом и типом завода, пословима и задацима Службе, доставља управнику завода образложен план потреба и предлог за набавку наоружања и опреме.
Начелник Службе, претходно прибавља мишљење стручно-техничке комисије за набавку наоружања и опреме коју образује директор Управе.
Управник завода, по извршеној анализи предлога, даје сагласност на план и предлог и исте, уз образложење доставља директору Управе.
У складу са потребама службе и новим научно-техничким достигнућима и међународним стандардима, може се планирати и набављати и друго наоружање и опрема која је исте намене и сврхе. 
Одлука
Члан 39.
Одлуку о набавци наоружања, муниције и опреме доноси директор Управе, у складу са законом. 
2. Задужење односно раздужење наоружањем и опремом
Задужење опремом
Члан 40.
По заснивању радног односа, припадник Службе задужује се основном опремом из члана 34. став 2. тач. 1) до 5) овог правилника. 
Припадници Службе који су у саставу групе за интервенцију у случају тежег нарушавања реда и дисциплине у заводу, поред основне опреме, по правилу, задужују се додатном и посебном опремом из члана 34. став 4. тач. од 1) до 8) овог правилника, за време трајања интервенције. 
Задужење са кратким оружјем и муницијом
Члан 41.
Припадник Службе, након положеног стручног испита и распоређивања на одређене послове и задатке у заводу, задужује се, уз потврду, оружјем са кратком цеви и одговарајућом количином муниције. 
Одговарајућа количина муниције из става 1. овог члана садржи муницију за два оквира за одговарајући пиштољ.
Изузетно од става 2. овог члана, за обављање одређених задатака, руководилац Службе може наредити да се припадник Службе задужи већом количином муниције.
Прописане количине муниције, припадници Службе су дужни да поседују увек при обављању послова и задатака и да их на захтев руководиоца Службе покажу. 
Кратко оружје се чува у дежурној Служби или непосредној близини, у личним касетама за наоружање. Наведена просторија мора бити обезбеђена видео надзором. 
Задужење са дугим оружјем и муницијом
Члан 42.
У заводима отвореног и полуотвореног типа дуго оружје налази се на чувању у магацину, укључујући и дуго оружје које je на задужењу код припадника Службе.
У дежурној служби завода из става 1. овог члана могу се држати у приправности, на шест припадника служби у смени, по један комад оружја са дугим цевима и одговарајућом количином муниције. У мањим заводима мора се држати најмање једно оружје са дугом цеви.
За безбедно чување оружја и муниције из става 2. овог члана морају се обезбедити адекватни смештајни услови. 
Коришћење оружја и муниције из става 2. овог члана наређује лице које се сматра старешином, у складу са прописом којим се уређује начин вршења службе.
У заводима затвореног типа и заводима затвореног типа са посебним обезбеђењем, спољашње обезбеђење врши службу са дугим оружјем, које је саставни део наоружања радног места. 
Врсту оружја и количину муниције одређује, према процени ситуације у заводу и окружењу, управник завода на образложен предлог руководиоца Службе.
Припадник Службе за време привременог упућивања на рад у други завод, носи оружје и опрему којом је задужен, при чему ће, у складу са врстом и типом завода у који је упућен бити задужен и другим потребним наоружањем и опремом.
Раздужење наоружањем
Члан 43.
Припадник Службе раздужује се наоружањем у случају престанка радног односа. 
Уколико припадник Службе у обављању прописаних послова уништи, оштети, изгуби или на други начин остане без оружја, не својом кривицом, издаће му се друго одговарајуће оружје. 
Приликом раздужења, припадник Службе је дужан да надокнади штету заводу за изгубљене делове наоружања и опреме и оштећења изазвана намером и грубом непажњом, по општим правилима облигационог права.
Привремено раздужење наоружањем
Члан 44.
Руководилац Службе привремено ће раздужити припадника Службе наоружањем и опремом којом је задужен, у случају:
1) ако је припаднику Службе одређен притвор – до укидања притвора и поновног распоређивања на радно место у Служби;
2) ако је припадник Службе привремено удаљен са рада – до правноснажног окончања дисциплинског поступка;
3) небезбедног руковања оружјем и опремом – док се, након додатне обуке, не провери способност руковања; 
4) ако приликом доласка на рад или у току радног времена употребом алкохола и других психоактивних супстанци, доведе себе у стање привремене неспособности за расуђивање и управљање поступцима – до правноснажног окончања дисциплинског поступка;
5) ако надлежна медицинска установа процени да није способан да носи оружје – до ревизије налаза. 
Пензионисање
Члан 45.
Лицу из члана 41. став 1. овог правилника, које је провело најмање десет година у својству овлашћеног лица на пословима у Управи, а у последње три године је оцењено најмање оценом „истиче се”, може се поводом одласка у пензију, уз испуњење услова прописаних законом којим се уређује оружје и муниција, оставити као пригодан поклон кратко оружје.
Одлуку о додели оружја доноси директор Управе на образложен предлог управника завода и молбе припадника Службе за обезбеђење.
Оружје додељено на основу става 1. овог члана, подлеже регистрацији код надлежног државног органа, у складу са законом којим се уређује оружје и муниција.
Програм и сврха обуке
Члан 46.
За припаднике Службе континуирано се изводи обука руковања наоружањем и опремом према Наставном плану и програму обуке, који израђује Центар за обуку и стручно оспособљавање Управе за извршење кривичних санкција у Нишу (у даљем тексту: Центар за обуку), на основу посебног прописа.
Руководилац Службе у обавези је да за сваку календарску годину закључно са 31. мартом текуће године сачини план и програм обуке руковања наоружањем и опремом, план и програм гађања и да води рачуна о реализацији истог. 
Сврха обуке је да се припадницима Службе, кроз одговарајући програм, обезбеде знања и вештине о практичном и безбедном руковању оружјем и опремом.
Обука се састоји од теоријског и практичног дела кроз извођење бојевог гађања, под надзором руковаоца гађања.
Руковалац гађања је старешина у Служби који је похађао стручну обуку и оспособљен за рад у Центру за обуку.
Начин извођења практичне обуке
Члан 47.
Обука извођењем бојевог гађања врши се најмање два пута годишње, према утврђеном плану и одлуци за извођење бојевих гађања.
За увежбавање радњи са оружјем (пуњење, препуњавање и сл.) пре извођења бојевог гађања користи се школска муниција. 
3. Ношење и руковање оружјем
Ношење оружја
Члан 48.
Припадник Службе мора бити упознат са свим битним прописима и тактичко-техничким карактеристикама оружја да би безбедно руковао наоружањем и исто користио приликом обављања послова и задатака.
Припадник Службе на дужности може носити и руковати само оним оружјем за које је обучен.
Припадник Службе наоружање сме носити и користити искључиво за време обављање послова и задатака из своје надлежности.
Припадник Службе, по завршетку радног времена, службено оружје не сме износити ван завода, већ га одлаже на место предвиђено за ту намену. Изузетак представљају припадници Службе који носе службено оружје за личну безбедност и ван радног времена, у складу са законом.
Приликом обављања послова и задатака у цивилном оделу, припадник Службе носи оружје у посебним (унутрашњим) футролама. 
Посебни случајеви ношења оружја
Члан 49.
У случају када је због послова и задатака које обавља, припаднику Службе упућена озбиљна претња и постоји објективна опасност од напада на живот и тело, припадника Службе или чланова његове породице, припадник Службе дужан је да о томе писменим путем извести управника завода. 
Управник завода, по извршеној провери навода из изјаве или добијених сазнања – обавештења од других надлежних државних органа, доставља директору Управе образложен предлог да се припаднику Службе, из безбедносних разлога, одобри ношење кратког службеног оружја и ван радног времена. 
По одобрењу директора Управе припадник Службе може носити службено оружје за личну безбедност и ван радног времена.
О издатом одобрењу из члана 22. став 2. Закона, обавештава се надлежна полицијска управа, ради вођења евиденције издатих одобрења.
Припадник Службе коме је дато одобрење за ношење службеног оружја за личну безбедност ван радног времена дужан је да га носи на безбедан начин, као и да предузме све безбедносне мере да не би дошло до злоупотребе оружја, односно да оружје не би дошло у посед неовлашћеног лица, у складу са законом. 
Мере безбедности приликом ношења оружја
Члан 50.
Када носи оружје приликом обављања послова и задатака, припадник Службе дужан је:
1) да кратко оружје носи у формацијској футроли без метка у цеви;
2) да оружје носи са пажњом и њиме рукује као да је напуњено;
3) да активира сигурносни механизам (носи закочено оружје), у складу са техничким могућностима оружја;
4) да не усмерава оружје ни према коме и ни према чему, све док се не стекну услови за употребу; 
5) да футролу за оружје носи са оне стране на којој је рука којом рукује оружјем, а футролу са резервним оквиром на супротној страни;
6) да у току вожње или спровођења лица води рачуна да оружје не буде доступно лицу које се спроводи, и да оружје буде постављено тако да не удара у тврде делове опреме или возила.
Руковање оружјем
Члан 51.
Припадник Службе може употребити ватрено оружје само у случајевима предвиђеним законом.
Припадник Службе одговоран је за своје радње приликом руковања и употребе оружја.
Нестанак, уништење, техничку неисправност или оштећење основног или посебног наоружања и опреме, припадник је дужан да одмах пријави непосредном старешини.
Неправилно руковање и одржавање наоружања и опреме представља повреду радних обавеза и дужности.
4. Чување наоружања и опреме
Чување оружја
Члан 52.
Оружје и муниција која се не налази на задужењу, чува се у магацинском простору, намењеном за ту сврху. 
Магацински простор мора бити обезбеђен непробојним вратима, без прозора, са системом за вентилацију.
Магацински простор мора имати ограничен приступ који се надгледа видео камерама.
Оружје се у магацинском простору чува одвојено од муниције.
Хемијска и несмртоносна средства, по правилу, чувају се одвојено од другог наоружања и опреме, у складу са техничким упутствима произвођача.
Кључеви магацина морају бити заштићени, депоновани у дежурној служби и доступни дежурном у заводу. 
Чување остале опреме
Члан 53.
Остала опрема чува се у складу са својствима и упутством произвођача како би се избегло њено оштећење и пропадање.
Контрола исправности наоружања и опреме
Члан 54.
Контрола исправности наоружања и опреме врши се редовно, периодично, годишње и по потреби.
Редовна контрола наоружања и опреме врши се пре пријема дужности, приликом смотре од стране непосредног старешине. 
Периодичну контролу врши руководилац Службе, тромесечно и по обављеним циклусима обуке гађања.
Годишњи преглед врше стручно-техничка лица овлашћеног сервиса и о стању оружја достављају извештај, који завод прослеђује Управи. 
Најмање једном годишње врши се технички преглед кратког оружја, а дуго оружје најмање једном у две године. 
Кварове и недостатке на наоружању отклањају овлашћена лица.
Одржавање инсталиране опреме
Члан 55.
Опрему из члана 37. овог правилника одржавају овлашћени сервисери и Одељење за информатику и аналитику у Управи – подцентрима и радници на пословима одржавања. 
Расходовање наоружања и опреме
Члан 56.
На основу извештаја о извршеном прегледу наоружања који заводу достављају, стручно-техничка лица у складу са врстом и типом завода, предлажу расходовање неисправног и неупотребљивог, односно непотребног наоружања и опреме управнику завода.
Хемијска средства расходују се по истеку рока употребе, по правилу шест месеци од истека рока, под надзором надлежног института или установе, у складу са прописима. 
Управник завода решењем одлучује о предлогу за расходовање из става 1. овог члана, одређује комисију која ће спровести поступак расходовања, под надзором надлежног института или установе. 
5. Евиденције наоружања и опреме
Евиденције
Члан 57.
Поред књиговодствених евиденција, у заводу и седишту Управе се воде евиденције о наоружању и опреми у складу са посебним прописима који регулишу област наоружања, муниције и опреме. 
6. Обавезе и одговорност
Обавезе припадника Службе
Члан 58.
Припадник Службе је у обавези да чува, чисти и одржава у исправном стању оружје и опрему којом је лично задужен, као и опрему коју тренутно користи.
Задужено наоружање и опрема не сме се давати на коришћење другом лицу.
Припадник Службе не сме вршити никакве преправке и дораде на оружју.
Припадник Службе је у обавези да одмах обавести непосредног старешину у случају да изгуби, оштети или на други начин доведе наоружање и опрему у нефункционално стање.
Ако се у случајевима из ст. 3. и 4. овог члана утврди намера или крајња непажња, против припадника Службе биће покренут поступак за утврђивање дисциплинске одговорности и надокнаду материјалне штете. 
Надлежности руководиоца Службе
Члан 59.
Руководилац Службе организује практичну и теоријску обуку у руковању наоружањем и опремом и врши проверу обучености припадника Службе. 
Руководилац Службе врши и ненајављене контроле ношења, коришћења и одржавања наоружања и опреме ако утврди неправилности и оштећења, подноси предлог за дисциплинску одговорност припадника Службе и надокнаду штете.
Руководилац Службе врши контролу вођења евиденција о наоружању и опреми.
О извршеној контроли руководилац Службе сачињава извештај и доставља га управнику завода.
Извештавање Управе
Члан 60.
На захтев Управе и у складу са потребама, заводи достављају извештај о стању, залихама и потребама за наоружањем и опремом.
V. ПРЕЛАЗНЕ И ЗАВРШНЕ ОДРЕДБЕ
Престанак важења раније важећих прописа
Члан 61.
Даном ступања на снагу овог правилника престаје да важи Правилник о униформи, ознакама, свечаном оделу, наоружању, специјалним возилима и другој опреми у Служби за обезбеђење („Службени гласник РС”, бр. 43/10 и 50/11).
Ступање на снагу
Члан 62.
Овај правилник ступа на снагу осмог дана од дана објављивања у „Службеном гласнику Републике Србије”.
 
Број 110-00-40/2016-03
У Београду, 10. марта 2016. године 
Министар, 
Никола Селаковић, с.р.
 
Прилози
 
НАПОМЕНА ИЗДАВАЧА: Правилником о 
				изменама и допунама Правилника о униформи, ознакама, наоружању, 
				специјалним возилима и другој опреми у Служби за обезбеђење у 
				Управи за извршење кривичних санкција ("Службени гласник РС", 
				број 3/2017) прилози 1. и 2. замењени су новим прилозима (види члан 
				5. Правилника - 3/2017-156).
 
Прилог 1 -
				Ознакe за шапку, шешир 
				и качкет
Прилог 2 -
				Ознакe за рукав
Прилог 3 -
				Ознакe звања